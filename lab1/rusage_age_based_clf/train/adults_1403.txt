Шалом
Артур Клiнаy


Гэта кнiга, якая прымусiць вас па-iншаму зiрнуць на наш сьвет. Прачытаyшы яе, вы нарэшце даведаецеся, цi ёсьць сэнс жыцьця, спасьцiгнеце таямнiцу праклёну славянаy, навучыцеся зарабляць дваццаць тысяч эyраy за месяц, зразумееце, як належыць паводзiцца y выцьвярэзьнiку i што трэба рабiць, калi да вас дахаты адно за адным прыходзяць пажарнiк, участковы мiлiцыянт, цешча, поп i грамадзянiн у шэрым палiто. Вы даведаецеся, як мыць галаву, не здымаючы шалому, i што трэба адказаць людзям, якiя yсё ж такi хочуць зьняць яго з вашае галавы.





Артур Клiнаy

Шалом


Ня yсе падзеi y рамане прыдуманыя, але yсе супадзеньнi з рэальнымi асобамi выпадковыя.





© Артур Клiнаy, 2011

© І. П. Логвiнаy, выдавец, 2011

© Распаyсюджванне. ТАА «Электронная кнiгарня», 2016





Чылiйскае чырвонае


Цвай бiр, бiтэ! Унд шнэль! – прахрыпеy ён кельнэрцы, якая не пасьпела зрабiць i трох крокаy да дзiyнага чалавека, што нечакана yзьнiк у напаyпустой кнайпе. Прагучала гэта неяк няветлiва, нiбы рэплiка з даyно забытага фiльму, дзе нямецкi жаyнер у пацяганым студыйным мундзiры i бутафорскай касцы, махаючы гэткiм жа бутафорскiм аyтаматам, швэндаецца па невядомай беларускай вёсцы ды гундосiць з-за плоту: «Матка, яйка! Шнэль, шнэль!»

Ён уляцеy у пiyную на Фрыдэнспляц узрушаны i ашаломлены, ледзь не павалiyшы з ног пару старых бюргераy, што выходзiлi з кнайпы. Плюхнуyшыся за першы-лепшы столiк, ён лiхаманкава спрабаваy асэнсаваць тое, што здарылася зь iм дзесяць хвiлiнаy таму. Асэнсаваньне набягала yрыyкамi думак. Сэрца, якое ён раней адчуваy дзесьцi y грудзях, цяпер бiлася наyпрост у мазгох. Яно павялiчылася да памераy агромнiстай птушкi i махала крыламi, грукатала iмi аб сьценкi чэрапу, выдаючы пры гэтым глухi мэталiчны гук, нiбыта ягоная галава зрабiлася мядзяным тазiкам, у якi нейкi злы хлопчык шпурляy маленькi гумовы мячык.

Ад хваляваньня яго кiнула y жар, вены yва yсiм целе набрынялi, пагражаючы лопнуць, узарвацца, выбухнуць крывёю, калi неадкладна, проста зараз жа, у iх не yлiецца якi-небудзь жыватворны й прахалодны трунак.

Мусiць, адчуyшы такую пагрозу, кельнэрка ля барнай стойкi як мага шнэль-шнэль напоyнiла пiвам два вялiкiя паyлiтровыя куфлi й нясьмела, быццам зь перасьцярогай, што гэты тып можа yчапiцца ёй у нагу, паставiла iх перад ашаломленым госьцем. Загасiyшы толькi пачатую цыгарэту, той ухапiyся рукамi за адзiн з куфляy i тут жа спустошыy яго некалькiмi вялiкiмi глыбокiмi глыткамi.

Хто не зазнаваy гэтых шчасных iмгненьняy! Кожны, хто перанёс сапраyдную смагу, хто прайшоy праз пакуты пахмельля, добра знаёмы са смакам гэтых салодкiх глыткоy, якiя ссушанае нутро прымае з радасьцю, быццам скатаваная сонцам зямля ратавальны лiвень.

Як толькi прахалодная жывая вада пачала прасякаць ува yсе закуткi распаленага, набрынялага гарачынёй арганiзму, распускацца y крывi, крыху студзячы яе, спакой паволi пачаy вяртацца да дзiyнага госьця. Узяyшы y рукi другi куфаль i зрабiyшы яшчэ адзiн вялiкi глыток, ён агледзеyся.

Гэта была звычайная нямецкая кнайпа. У прыцемках невялiчкай залi стаялi дужыя, адпалiраваныя часам дубовыя сталы. Наведнiкаy было няшмат – чалавек шэсьць-сем, але чамусьцi yсе яны моyчкi i неяк грузна глядзелi на яго. Павярнуyшыся, ён пабачыy яшчэ трох чалавек: пару сталага веку й кельнэрку, што прыносiла пiва. Яны таксама пазiралi нiбыта на яго, але не зусiм. Іх погляд застыy над яго галавой. Там як быццам зьзяy нiмб, ад якога яны не маглi адарваць зачараваных вачэй. Аднак у цэлым пiyнуху агарнула напружаньне. Здавалася, варта яму yзмахнуць рукой, зрабiць рэзкi рух – i yсе y панiцы нырнуць пад палiраваныя дубовыя сталы альбо кiнуцца гуртом, расштурхоyваючы адно аднаго, да масiyных дзьвярэй, што вядуць на плошчу.

Дапiyшы другi куфаль, незнаёмец замовiy яшчэ адзiн i запалiy цыгарэту. Сэрца-птушка y ягонай галаве yжо цiшэй стукала крыламi. Яна зрабiлася меншай i, здавалася, зьбiралася вярнуцца на сваё звычайнае месца. Хлопчык зь мядзяным тазам i мячыкам таксама кудысьцi зьнiк. Напружаныя погляды, прыкутыя да нiмба, пачалi пакрысе мякчэць i сыходзiць кудысьцi y бок. Публiка y кнайпе, не дачакаyшыся yзмаху рукой i пераканаyшыся, што дзiyны госьць не yяyляе пагрозы, паступова вярнулася да сваiх цiхiх размоваy. Незнаёмец зрабiy яшчэ глыток i yзяyся аднаyляць у памяцi падзеi мiнулага дня.

Напачатку y гэтым днi не было нiчога адметнага. Хiба што пахмельле ды тая акалiчнасьць, што гэта быy апошнi дзень у Боне, i назаyтра ён мусiy вяртацца дадому y Магiлёy. Напярэдаднi ён прысутнiчаy на банкеце з нагоды адкрыцьця iх выставы i заканчэньня скульптурнага пленэру, на якiм ён прабавiy гэты месяц.

Задоyга да банкету ён з прыяцелем Генрыхам зганяy на «Лiдл», дзе яны набылi па пары вiна й дзьве па нуль сем таннага вiскi чатыры семдзесят эyра за пляшку. За шмат гадоy вэрнiсажнага стажу ён засвоiy адно бясспрэчнае правiла: на кожны – няхай нават самы шыкоyны – банкет трэба прыходзiць са сваiм. Тады ты пачуваесься гаспадаром пляжу. Цябе не турбуе тузанiна каля столiкаy з дармовым вiном, ты не падлiчваеш з трывогай колькасьць пакуль не адкаркаваных бутэлек, што хаваюцца за сьпiнамi афiцыянтаy, i пагатоy ты yпэyнены, што а дзясятай гадзiне вечара табе не давядзецца бегчы да найблiжэйшай бэнзакалёнкi па дарагое i гiдкае пойла, таму што yсе крамы y навакольлi yжо зачыненыя.

Перад пачаткам iмпрэзы яны з выглядам двух яснавяльможных паноy перакулiлi па пляшцы чылiйскага, у працэсе yзаемна нахвальваючы плён працаy сваiх. Хоць пленэр i называyся «скульптурным», скульптурай тут нiхто не займаyся. Хутчэй гэта было тое, што цяпер завецца «iнсталяцыяй», калi твор складаецца з разнастайнага хламу альбо рэчаy новых, але па мачымасьцi недарагiх – дошак, кардонак, бляшанак, цьвiкоy, сена, травы, тканiны, полiэтыленавай плёнкi, шкарпэтак, кнiжак i yсялякай iншай лухты.

Шчыра кажучы, «скульптура» Генрыха яму ня вельмi падабалася. Ён ня надта разумеy, навошта ставiць у зарасьцях парку гэты драyляны «чэлес», падобны да вясковага клязету. З усiх праектаy яму больш iмпанавала iнсталяцыя Франкi – мастачкi з Бэрлiну, на якую ён паклаy вока яшчэ на пачатку пленэру. Яе «скульптура» складалася зь вялiкiх рознакаляровых полiэтыленавых плёнак, сабраных у нейкае падабенства агромiстага лябiрынту. Калi ён заходзiy усярэдзiну, плёнкi пачыналi варушыцца i вабiлi прайсьцi далей – у глыбiню сваiх суплётаy, дзе, здавалася, гледача павiнен чакаць нейкi прыемны эратычны сюрпрыз.

Яму падабалася гэтая праца, але яшчэ больш падабалася сама Франка. Калi яна, высокая ды зграбная, упершыню зайшла y майстэрню паглядзець, чым ён займаецца, яго yразiлi яе вочы – вялiкiя, прыгожыя й маркотныя. Ён адразу зразумеy, што Франка – адна з тых вальтанутых жаyнераy мастацтва, якiя аддаюць яму yсё жыцьцё, маючы наyзамен адзiноту ды стосы каталёгаy зь нейкiх калектыyных выставаy i iдыёцкiх пленэраy. Яна належала да тых простых шарагоyцаy вялiкай арт-армii, плён служэньня якiх калi-небудзь будзе расьсеяны па безыменных магiлах на бязьмежных палёх лэндартаy, поп-артаy, канцэптуал-артаy ды yсялякiх iншых вiдэа-артаy. Цi то з сымпатыi, цi то з спагады, ён зараз жа прапанаваy госьцi на выбар: пiва, вiно альбо вiскi. Яна адказала: вiскi, але, не дапiyшы й паyшклянкi, сышла, пакiнуyшы стрэмку y ягоным сэрцы.

Потым Франка заходзiла y майстэрню амаль штодня, выпiвала кiлiшак вiскi, распавядала нешта пра свае праекты, называючы яго на францускi манэр – Андрэ. Звычайна сябры зьвярталiся да яго па прозьвiшчы або проста казалi «Андрэй», жонка часам называла «Андрэйка», але «Андрэ» гучала неяк асаблiва прыгожа. У гэтым не было анi будзённага «Андрэя», анi крыху прасьцецкага «Андрэйкi», затое прысутнiчала нешта такое, што yзносiла яго на Манмартар, у рамантычныя мроi, ставячы яго iмя побач зь Вялiкiмi, неяк мiжволi зьмяшчючы яго працы поруч з Мадыльянi, Радэнам, Пiкасо.

«Андрэ» любiy маркотныя вочы Франкi, бачыy у ёй музу i, магчыма, мадэль для будучай скульптуры. Адно яе iмя yвасабляла y сабе нешта yзьнёслае. Франка… Францыя… Цудоyная, прыгожая краiна, што вабiла яго з самога юнацтва. Парыскiя кавярнi, Эйфэлева вежа, «Мулен Руж», пляц Пiгаль, Ван Гог, Дэга, Тулюз-Лятрэк… «Андрэйка» ж меy больш сьцiплыя памкненьнi. Ён хацеy зацягнуць Франку y ложак: месячнае yстрыманьне yжо адбiвалася на парадку ягоных думак, аранжуючы iх гэткiм чынам, што ва yяyленьнi пачыналi дамiнаваць не iнсталяцыi са скульптурамi, а дзявочыя ножкi зь дзiвоснымi бутонамi кветак, што хавалiся памiж iмi.

Аднак Франка зьяжджала рана, калi yсе вакол яшчэ мiтусiлiся са сваiмi скрыначкамi, дошчачкамi й цьвiчкамi. Яна начавала y горадзе, дзе спынiлася y кароткавалосай сяброyкi андрагiннага выгляду. Шанец спакусiць яе мог зьявiцца толькi на адкрыцьцi выставы, калi госьцi й мастакi yжо дакладна нiкуды ня будуць сьпяшацца, а, падагрэтыя дарамi фуршэту, пачнуць складаць часовыя, але цёплыя каалiцыi з пэрспэктывамi, што сыходзяць далёка yглыб ночы…

– Нох айн бiр?

Андрэ ачомаyся ад сваiх думак. На дубовым стале перад iм стаяy пусты пiyны куфаль на тле белага фартуху, аздобленага па краёх тонкай чырвонай тасьмай. Па цэнтры красавалася кветка невядомага яму вiду, падобная цi то да астры, цi то да гвазьдзiка з трохкутнымi пялёсткамi. Падняyшы вочы вышэй, Андрэ натыкнуyся на позiрк кельнэркi. Яна yжо бяз сполаху, але зь цiкаyнасьцю i yхмылкай у вачох глядзела на госьця.

Але пiва больш не хацелася. Крыху падумаyшы, ён замовiy падвойны «Егермайстар». Гэта была яго слабасьць, яго любоy – салодкiя, моцныя, цягучыя напоi, настоеныя на кветках, падобных да тых, што вышытыя на фартухах нямецкiх фройляйн-кельнэрак.

…Андрэ адвесiy тузiн камплiмэнтаy «клязэту», якi збудаваy Генрых, i, сербануyшы па вялiкiм глытку вiскi проста з рыльца, таварышы выправiлiся на адкрыцьцё выставы. Народу да таго часу зьехалася нямала. Акрамя Андрэ й вялiкай колькасьцi немцаy у пленэры yдзельнiчалi яшчэ пара французаy, iтальянец, швайцарац i чамусьцi адзiн фiн.

Зрэшты, слова «чамусьцi» хутчэй тычылася Андрэ. Усе астатнiя былi мастакi з Эyропы i тусавалi з пленэру на пленэр, з выставы на выставу, быццам гэта было нешта штодзённае, накшталт выправы y булачную па сьвежы багет. Ён жа прадстаyляy маленькую, забытую Богам краiну, што прытулiлася дзесьцi пад плотам Эyропы. Усiм, хто знаходзiyся з гэтага боку плоту, яна yяyлялася нейкiм страшным Мордарам з казак Толкiна, дзе yладу захапiлi оркi, якiя зьдзекавалiся зь бедных хобiтаy ды yсяляк уцiскалi iх грамадзянскiя правы.

Каб дапамагчы няшчасным хобiтам, iх час ад часу запрашалi y Эyропу на якi-небудзь сэмiнар – растлумачыць, як перамагчы оркаy на выбарах i ператварыць Мордар у дэмакратыю хобiтаy, альбо на лiтаратурны фэстываль – паслухаць, як гучыць iхняя дзiyная архаiчная мова, альбо, як цяпер, – на скульптурны пленэр, каб пераканацца, што яны yвогуле яшчэ iснуюць i нават здольныя вырабляць творы мастацтва.

Што праyда, многiя хобiты, не чакаючы нейкага адмысловага запрашэньня, самi рознымi шляхамi прабiралiся цераз шчылiны плоту й распаyзалiся па yсёй неабсяжнай матухне-Эyропе, ствараючы маленькiя, у прынцыпе бясшкодныя й нiкому не заyважныя калёнii y Бэрлiне, Брусэлi, Амстэрдаме, Варшаве. У такую мiкраскапiчную бэрлiнскую калёнiю хобiтаy Андрэ, уласна, i зьбiраyся наведацца на пару дзён адразу пасьля пленэру. Але спачатку ён мусiy закончыць адну важную справу – спакусiць Франку, якая, як яму здавалася, i сама была б ня супраць.

Ён адразу знайшоy яе вачыма, калi yжо цалкам «вясёлыя» яны yвалiлiся y павiльён, дзе стаялi накрытыя фуршэтныя сталы. Госьцi, а y асноyным гэта былi мясцовыя аматары мастацтва з Бону ды Кёльну, паходжвалi па залi з келiхамi чырвонага вiна.

– Ну что, окропим глотку красненьким?

Але Генрыха можна было й не пытаць. Ён i без таго yжо меy у руках поyны келiх, якi пасьпеy стрэльнуць з тацы, што праплывала побач.

– Фу, кiсьляцiна! – вымавiy ён, зрабiyшы першы глыток. – Чылiйскае было лепшае!

– Ведаеш, а y нас вiно робяць з бульбы.

– Ды ну, ня можа быць!

– Праyда. Яно зялёнага колеру й завецца «Крыжачок» – танец ёсьць такi народны. Я пару разоy каштаваy – дагэтуль не магу забыць. Галоyная праблема, калi яго п’еш, – чым глотку заткнуць, каб назад ня выйшла. Напрыклад, проста цукерка альбо кавалак хлеба не дапамогуць. Лепш за yсё агурок салёны цi цыбулiна, тады ёсьць шанец, што яно y табе застанецца.

– Так…так… «Ка-за-цок», – зачаравана паyтарыy Генрых.

– Не «Казацок», а «Крыжачок». – А ведаеш, што «крыжачок» перакладаецца як «вальтануты або п’яны тэyтонец»?

– Пры чым тут тэyтонец?

– Таму, што па-беларуску «тэyтонскi рыцар» – гэта крыжак, а «чок», сам разумееш, ад слова «чокацца». Вось i атрымлiваецца: «крыжа-чок»!

Тым часам iмпрэза перайшла да афiцыйнай часткi. Гутаркi наyкол сьцiшылiся, i на сцэну пачалi выходзiць усялякiя важныя, адмыслова запрошаныя госьцi. Яны распавядалi аб тым, якi выдатны выйшаy праект, як ён дапамагае наладжваць кантакты памiж народамi, ды yсякiя iншыя разумныя рэчы.

Андрэ пакiнуy Генрыха слухаць гэтую лухту пра дружбу народаy, а сам паволi рушыy у бок Франкi. Працiснуyшыся, ён стаy у яе за сьпiнай i для пачатку хвiлiнаy пяць лашчыy поглядам яе станiстае цела. У думках ён песьцiy яго: запусьцiy рукi пад сукенку, абмацаy сьцёгны, потым крануy кончыкам языка яе шыю, рушыy нiжэй, да сьпiны, наблiзiyся да талii, потым нiжэй, яшчэ нiжэй, i яшчэ, дайшоy да кветкi, але, не затрымлiваючыся, перабраyся на iншы бок i пачаy уздымацца па жываце да вытанчаных грудак, а калi yжо наблiзiyся да вуснаy, яна раптам абярнулася i цiха шапнула на вушка:

– Прывiтаньне!

– Хочаш вiскi?

– Крыху пазьней, – шапнула яна y адказ.

– Ты сёньня ня зьедзеш?

– Не.

– Калi yсё скончыцца, хадзем да мяне!

– Пабачым, – напаyнамякнула, напаyпаабяцала яна.

Шчасьлiвы, падбадзёраны, задаволены дыялёгам, Андрэ пакiнуy Франку далей слухаць прамову пра высокае майстэрства мастакоy, якiя тут сабралiся, а сам паляцеy да Генрыха, каб на радасьцях зрабiць зь iм па яшчэ адным салiдным глытку вiскi.

Усё пачыналася нядрэнна i, мабыць, мусiла таксама нядрэнна скончыцца, калi б пасьля другога глытку вiскi на сцэну не yскараскаyся Андрэйка. Ён зьявiyся адразу, як толькi Андрэ зь Генрыхам адасобiлiся y хмызах i, глынуyшы з гарла, запалiлi па цыгарэце. Нахабная пыса Андрэйкi проста прамалявалася праз высакародны твар Андрэ. Алейныя, юрлiвыя вочкi выскачылi на месцы разумных, глыбокiх вачнiцаy, а yжо пра баyбаталку y роце, якая з гэтага моманту, не сьцiхаючы, пачала несьцi yсялякую хрэнацень на yсiх вядомых ёй мовах, i зусiм няма чаго казаць.

– Ведаеш, Генрых, а прусы гэта ж ня вы, а мы!

– Якога чорта?

– Бо прусы – балцкае племя, што жыло на нашых землях! А вось якога чорта нашае iмя да вас перакачавала?

– Увогуле, я саксонец, – зь легкай крыyдай у голасе прамовiy Генрых.

– А! Якая, на хрэн, рознiца! Шкада, што ты не нарадзiyся y Гурзуфе!

– Чаму менавiта y Гурзуфе?

– Ды халера яго ведае! Так, прыгадалася! Я быy тамака y дзяцiнстве, з мацi. Мы паехалi y горы на возера Рыца, паелi шашлыкоy, а потым усю ноч ванiтавалi. Хаця пачакай! Не! Гэта было y Пiцундзе, – з гэтымi словамi ён паднёс бутэльку да рота i зрабiy трэцi глыток.

Далей падзеi разгортвалiся па звычайным для Андрэйкi сцэнары. Калi б нават ён пiy, але засяродзiy увагу на Францы, то, верагодна, усё пайшло б паводле пляну. Але, пабачыyшы столькi незнаёмых маладзенькiх фройляйн, якiя пасьля сканчэньня yрачыстай часткi высыпалi з павiльёну, яго агаладалыя вочкi налiлiся алеем валяр’яны, i ён кiнуyся знаёмiцца, паiць i спакушаць кожную, за каго чаплялiся кiпцюры ягоных лапак.

Тым часам мастакi ды госьцi пачалi разбрыдацца па парку. Большасьць iнсталяцыяy ня месьцiлася y павiльёне, а была раскiданая па вялiкай тэрыторыi старой i крыху запушчанай садова-паркавай гаспадаркi. Андрэйка таксама скiраваyся да месца, дзе прытулiлася ягоная скульптура, i падрыхтаваyся да сустрэчы гасьцей, асаблiва маладых фройляйн, кожная зь якiх рана цi позна мусiла натыкнуцца на гэты твор. Пагатоy ён быy аб’ектам надзвычай прыкметным.

Андрэ збудаваy дзьве вялiкiя скульптуры з саломы. Адна yяyляла зь сябе аголеную Вэнэру, другая была копiяй антычнага Апалёна. Статуi стаялi на пастамэнтах адна супраць другой у бакавой алеi парку i выглядалi, як два вялiкiя, вышэйшыя за чалавечы рост, калматыя мядзьведзi.

Пазнаць у адным зь мядзьведзяy Вэнэру магчыма было па адсутнасьцi рук i вялiкiх саламяных грудзях, што крыху нязграбна тапырылiся вожыкамi y тры бакi сьвету. Апалён жа стаяy з узьнятай рукой i чамусьцi гэткiм жа значным калматым узбуджаным чэлесам, што пяyся кудысьцi y напрамку Вэнэры, быццам руля расiйскага танка y бок Прусii.

Як толькi пачалi зьяyляцца госьцi, Андрэйка з розным градусам натхненьня yзяyся тлумачыць iм, што ён, уласна, жадаy сказаць гэтым творам. Калi падыходзiла сталая пара або якi-небудзь крытык, яго аповед быy скупы й халодны. Ён нешта казаy пра новыя магчымасьцi, якiя дае мастаку такi матэрыял, як салома, пра сувязi з традыцыяй, пра новае прачытаньне клясыкi, удавана цяжка yздыхаy i нешта няyцямна падтакваy, калi гутарка заходзiла аб нягодах яго няшчаснай краiны.

Але калi падыходзiла маладзенькая зграбная фройляйн, ён тут жа yскокваy на каня, выцягваy шкляначку, прапаноyваy паненцы вiскi, сам рабiy ладны глыток з бутэлькi, а далей яго несла y неyтаймаваныя стэпы натхненьня. Ён распавядаy пра генiяльнасьць саломы як матэрыялу i яе двухсэнсоyнасьць. Пра тое, што пры сьвятле яна зьзяе чыстым золатам, але, калi прыгледзецца, кожны прадмет, выраблены з саломы, уяyляе зь сябе yзор спарахненьня матэрыi, пацяруху, якой, па сутнасьцi, ёсьць усё зямное. Асаблiва гэта тычыцца саламяных чалавекаy, якiя нагадваюць яму паyспарахнелых ваyкалакаy зь фiльмаy жахаy.

Далей ён пераходзiy да асаблiвасьцяy саламянага сэксу. Распавядаy пра ягоную абсалютную экалягiчнасьць i пэрспэктыyнасьць. Пра тое, як менавiта павiнны займацца гэтым саламяны Апалён i саламяная Вэнэра, пра тое, куды лепей устаyляць чэлес i што рабiць, каб партнэры не развалiлiся падчас акту.

Паненкi не без задавальненьня й цiкаyнасьцi выслухоyвалi гэтую ахiнею, пасьмейваючыся, выпiвалi вiскi i адвальвалi. На жаль, яны зьяyлялiся, як правiла, не адныя, а y суправаджэньнi кавалераy альбо невялiкiмi кампанiямi. Таму y Андрэйкi нiяк не выходзiла затрымаць якую-небудзь фройляйн каля саламяных мядзьведзяy надоyга.

Тым часам паступова сьцямнела. Наведнiкаy стала менш. Андрэйка раптам згадаy пра Франку i з жахам зазначыy, што вiскi y пляшцы амаль скончылася. Перш за yсё, падумаy ён, неабходна знайсьцi Генрыха, бо y яго мусiць заставацца яшчэ бутэлька, а потым выправiцца на пошукi Франкi.

Ён прысьпеy Генрыха y адным з зацiшных куткоy парку y невялiкiм, але вясёлым таварыстве. Ён быy ужо добра п’яны, i вiскi y яго бутэльцы заставалася ня болей за шклянку. Упэyненым жэстам прыватызаваyшы апошняе, Андрэйка зрабiy вялiкi глыток i yсе наступныя падзеi гэтага вечару й ночы памятаy ужо фрагмэнтарна.

Яны яшчэ пiлi нешта зь iншых бутэлек, ператусоyвалiся з кампанii y кампанiю. Ён паранейшаму спрабаваy спакусiць нейкiх паненак, але быy ужо y такiм градусе, што палёт яму не даваyся, i выглядала гэта неяк непрыстойна й пошла. Пару разоy яны сустракалiся з Франкай, але тая была y кампанii незнаёмага i агiднага плэйбоя. Потым яны ганялi з Генрыхам на бэнзакалёнку купiць яшчэ бухла. Затым ён сьпяваy нейкiм фройляйнам «Очи черные, очи страстные…» i «Тумбалайку», размаyляy з кiмсьцi y хмызах пра ролю будучай беларускай рэвалюцыi, выконваy басам «Смело мы в бой пойдём…» i запрашаy усiх у Магiлёy. У iншых хмызах ён распавядаy пра Маскву як новую Мэку i сталiцу сусьветнага мастацтва, сьпяваy ужо зусiм разьдзяyбаным басам «Боже, царя храни», нахабна заляцаyся да Франкi y прысутнасьцi незнаёмага плэйбоя i каля чатырох гадзiн ночы незразумела якiм чынам прыцеляпаyся да сябе y пакой, адразу адключыyшыся на неразабраным ложку.

Ранiцай ён прачнуyся ад дзiкага жаданьня пiць. Зразумеyшы, што спаy у адзеньнi, сяктак узьняyся, адпiy палову зь вялiкай бутэлькi мiнэральнай вады, распрануyся й плюхнуyся зноy у ложак. Так бы ён i спаy да самага вечара, i, магчыма, нiчога гэтага y яго жыцьцi ня здарылася б, калi б не трыклятыя цешчыны боты.

Андрэ yспомнiy пра iх гадзiны празь дзьве, калi прачнуyся выпiць наступныя паyбутэлькi вады. Розум прарэзала балючая думка, што сёньня субота i гэта апошнi дзень у Боне. Што заyтра ранiцай трэба выпраyляцца дадому, у Магiлёy. Але да гэтага ён павiнен зрабiць шопiнг – купiць боты для цешчы, якая адмыслова дала на гэта грошы. А яшчэ набыць пару рэчаy дачкам i падарунак жонцы. Вядома, можна зрабiць шопiнг у Бэрлiне, але ён будзе там усяго пару дзён. Тут жа за месяц Андрэ прыгледзеy усё неабходнае, трэба толькi падняць хворую галаву й прайсьцiся па даyно пазначаных, вядомых месцах.

Ён зноy забраyся y ложак i нейкi час тупа глядзеy на белую столь i вялiкi белы шар жырандолi, што зьвiсала зь яе. Думка пра непазьбежнасьць шопiнгу не давала расслабiцца й заснуць. «Вось паскудзтва! Чакаеш адкрыцьця выставы, быццам за ёй дзьверы y новае жыцьцё. А там усё: шчасьце, вядомасьць, грошы, прыгожыя машыны, вiла y Нiццы. А адкрыеш – i тое самае лайно: бадун, смага, Хведар Мiхайлавiч, скацiна… нажэрся… Кока-колы б зараз… А шчэ гэтыя iдыёцкiя боты!».

«Добра, – нарэшце вырашыy ён. – Чорт з вамi, зраблю шопiнг тут! А y абед, пасьля шпацыру, вып’ю y горадзе пару куфляy пiва». Думка пра пiва падалася надзвычай прыемнай. Рэч у тым, што, у адрозьненьне ад шматлiкiх прыяцеляy, ён стараyся не пахмяляцца. Ужо шмат гадоy Андрэ вызнаваy мэтад Хведара Мiхайлавiча. Ён сам вынайшаy гэты спосаб змаганьня з запоямi, назваyшы яго y гонар улюбёнага пiсьменьнiка свайго юнацтва – Хведара Мiхайлавiча Дастаеyскага.

Сутнасьць мэтаду палягала y тым, што калi напярэдаднi ты нажэрся, як сьвiньня, то мусiш адбыць пакараньне: ня пiць наступнага дня да заходу сонца нiчагуткi, акрамя вады. Ты павiнен здабыць збавеньне пакутамi yласнага цела, прайсьцi праз выпрабаваньне, павiсець, прыбiты вялiкiмi ржавымi цьвiкамi да свайго пахмельля.

Андрэ доyга йшоy да гэтага мэтаду. У маладосьцi, па дурасьцi ды недасьведчанасьцi, ён, як i большасьць аднагодкаy, практыкаваy ранiшняе лекаваньне. Але, выпiyшы ранiцай, ён працягваy рабiць гэта днём, потым увечары, а да ночы быy ужо yшчэнт п'яны. Наступнай ранiцай выпiваy iзноy – i паyтаралася тое ж самае. Гэтак магло працягвацца некалькi дзён запар, тыдзень i нават больш. Аднойчы ён зразумеy, што праблема хаваецца y першай чарцы, дакладней, часе сутак, калi яе падымаеш. Калi ты прымаеш чарку yвечары, так бы мовiць, пасьля заходу сонца, то шанец заблукаць у запоi становiцца мiнiмальным.

Зьдзiвiyшыся прастаце й генiяльнасьцi свайго адкрыцьця, Андрэ падвёy пад яго тэарэтычную базу, абгрунтаваy спасылкамi на клясыкаy ды Сьвятое Пiсаньне i стаy прапаведаваць гэтае вучэньне yсiм i паyсюль.

Зь цягам часу Андрэ i сам так паверыy у Хведара Мiхайлавiча, у ягонае «праз пакуты да дасканаласьцi», што нават пачаy знаходзiць у гэтым нейкае мазахiсцкае задавальненьне. Бывала, крэпка выпiyшы напярэдаднi, ён у пакутах, аблiваючыся халодным потам, iшоy да дасканаласьцi – чакаy заходу сонца. Але y той самы час у гэтых пакутах прысутнiчала нейкае салодкае прадчуваньне, якое расло, павялiчвалася, брыняла з кожнай хвiлiнай. Андрэ yяyляy, як, калi праб'е шэсьць, ён падыме гэты смачны куфаль халоднага пiва, i яно пральецца y ягонае спустошанае й спакутаванае нутро самой дасканаласьцю – чароyным, сонечным, жыватворным напоем.

Зазвычай час заходу сонца Андрэ прызначаy на шостую вечара. Але сёньня, у сувязi з асаблiвай цяжкасьцю пахмельля i праз гэтыя чортавыя цешчыны боты, ён вырашыy прызначыць яго раней – а другой цi трэцяй гадзiне дня.

З намаганьнем устаyшы, узяyшы халодны душ i з агiдай зьеyшы нейкi ёгурт, ён выйшаy на вулiцу. Верасень завяршаyся тым прыемным надвор'ем, калi днi сонечныя, але не сьпякотныя, зелянiна дрэваy яшчэ не пасьпела зьвяць, а неба цешыць вока сваiм амаль па-летняму глыбокiм блакiтам. Час наблiжаyся да поyдня, але вулiцы Бона былi па-суботняму бязьлюдныя.

Андрэ падабаyся гэты горад. Ён нагадваy яму вялiкi цiхi санаторый, куды часам прыемна патрапiць, каб паправiць змучаную «Крыжачкамi» i нягодамi жыцьця па той бок плоту нэрвовую сыстэму. Зрэшты, усе нямецкiя гарады, акрамя Бэрлiну, былi для яго падобныя да санаторыяy. Калi час ад часу Андрэ прыяжджаy у Нямеччыну, яму нават здавалася, што ён жаyнер, якога адпусьцiлi з фронту на пабыyку y глыбокi тыл – каб адпачыць i набрацца сiлаy. Але празь некалькi дзён апошнi вечаровы цягнiк iзноy павязе яго на yсход, у смуродныя брудныя акопы, туды, дзе вошы й блохi, туды, дзе страляюць, – на перадавую.

Аднак застацца тут назаyжды ён не хацеy. Андрэ зь цяжкасьцю yяyляy сабе, як прабавiць рэшту дзён у санаторыi, у цiшы гэтых вялiкiх антыкварных крамаy. Як будзе бясконца шпацыраваць сярод гэтых прыемных разьбяных куфэркаy, пакуль раптам не звар'яцее ад iх хараства. «Не, – падумаy Андрэ, паскараючы крок, – набуду боты, вып’ю дасканаласьцi – i дадому, у Магiлёy. Нашыя куфры, хоць i не такiя фiгурныя, ды й ня куфры яны yвогуле, а хутчэй валiзы зь бiркамi ды скрынкi з-пад ботаy, але мне y iх добра ды yтульна».

Таго, што здарылася далей, магло не адбыцца, i жыцьцё Андрэ нiяк бы не зьмянiлася. Ён вярнуyся б у свае смуродныя акопы, забытыя дзесьцi пад Магiлёвам, кармiy бы там вошай, пакуль не дэмабiлiзаваyся б па выслузе гадоy альбо па стане yжо ладна падарванага бульбянымi напоямi здароyя.

А можа, яго б забiла шалёная куля, цi ён быy бы атручаны iпрытам, цi яго выпадкова пераехала б танкам або трактарам, падарвала асколачнай бутэлькай з-пад шампанскага. Цi ён бы заразiyся невядомай эратычнай хваробай, быy заколаты вiдэльцам незнаёмым фраерам на п'яным банкеце, альбо разьдзерты адэптамi свайго вучэньня, расчараванымi y слушнасьцi жыцьця паводле Хведара Мiхайлавiча. А можа, на яго звалiлася б любiмая скульптура, яго новая муза – Франка, Францыя, якую ён у творчых пакутах ваяy з мармуру доyгiмi зiмовымi вечарамi, альбо яго вока выдзеyбла б ашалелая, злая курыца, альбо яшчэ горш – незадаволеныя паyспарахнелыя мерцьвякi паднялiся б з магiлёyскiх магiлаy ды пацягнулi яго за сабой, каб пакараць за халтуру, якую ён выляпiy i паставiy на могiлках замест iхнiх бюстаy.

Але лёс накiраваy Андрэ y вялiкую краму, дзе чакалi цешчыны боты, не кароткiм шляхам, а y абыход, праз пляц, дзе y гэты час, як звычайна па суботах, праходзiy флюмаркт – блышыны рынак, на якi гандляры з навакольляy Бону звазiлi yсялякi старадаyнi пацешны хлам. Ён, вядома ж, абраy гэту дарогу, бо любiy пакорпацца y старых рэчах. Грошай, каб купiць, у яго не было, але Андрэ падабалася хаця б проста паразглядаць iх ды на yсякi выпадак запытацца пра кошты – а раптам патрапiцца нешта цiкавае ды недарагое.

Да моманту зьяyленьня Андрэ плошча yжо вiравала людзьмi, што круцiлiся вакол прылаyкаy са старымi бронзавымi гадзiньнiкамi, парцалянавымi статуэткамi, кнiжнымi фалiянтамi, фiгурнымi жырандолямi ды iншай дыхтоyнай старызнай. Што праyда, бонскiм блышыным рынкам ён быy ня надта задаволены. Яму больш падабалiся таньнейшыя й дэмакратычныя бэрлiнскiя, дзе апроч дарагой дробнабуржуазнай лухты можна было набыць зацяганыя порначасопiсы па эyра за штуку, стары танны вiдэаплэер, плюшавага мядзьведзiка, картуз францускага палiцыянта, талерку са свастыкай, штоф зь зялёнага шкла i яшчэ шмат таго, што больш грэла сэрца. Аднак, апынуyшыся на плошчы, Андрэ сьцiшыy крок ды пачаy у паyвока прыглядацца да тавару.

Гэты прадмет ён заyважыy не адразу. Дакладней, заyважыy, але спачатку не надаy значэньня i зрабiy некалькi крокаy наперад. Потым раптам спынiyся… Павярнуyся… І паглядзеy поyным вокам…

Перад iм на нейкiм пакладзеным проста на зямлю абрусе, сярод усялякага хламу, якога ён ужо не заyважаy, стаяy Шалом – начышчаны да бляску, зiхоткi, у залатых промнях сонца, кайзэрскi шалом прускага жаyнера з накiраванай у неба востраканечнай пiкай. У галаве Андрэ нешта хруснула. Вусны перасохлi. У грудзёх штосьцi шалёна загрукала, як быццам нейкi нягоднiк-баксэр залез у яго й моцна бiy знутры дзьвюма вялiкiмi скуранымi пальчаткамi.

Скамянеyшы мiж прылаyкамi, Андрэ зачаравана глядзеy на шалом. Невядома, колькi часу ён мог бы так прастаяць, калi б хтосьцi нечакана не штурхануy яго.

– Пшэпрашам, а-а… бiтэ… – у гэты момант ён забыyся на yсе мовы i мэханiчна паслугоyваyся тымi, што першыя траплялiся на вусны.

Нарэшце ён зрабiy два рашучыя крокi насустрач i, паказаyшы на шалом пальцам, запытаy:

– Колькi каштуе?

– Пяцьсот эyра, – гандляр, грубы, сiвы мужык гадоy пяцiдзесяцi без усялякага энтузiязму ацэньваюча паглядзеy на Андрэ.

– О’кей! – той павярнуyся i расчаравана патупаy у бок абутковай крамы.

Аднак, прайшоyшы мэтраy трыццаць, раптам спынiyся. У ягонай галаве пачынаyся дзiyны незразумелы бунт. Думкi зьбеглiся з розных бакоy i спрабавалi адначасова з хрыпатой перакрычаць адна другую, i кожная – усе адразу.

– Прыдурак! – верашчала адна. – Ты мусiш яго купiць!

– Цешча табе пакажа шалом! Яна адарве яго разам з тваёй галавою, – лямантавала другая.

– Чортаy лузэр! Гэта твой шанец! Зьмянi сваё жыцьцё! Плюнь на цешчу! – крычала трэцяя.

– Жонка выставiць цябе за дзьверы й запусьцiць наyздагон самай цяжкой чыгуннай патэльняй!

– Нiчога страшнага! Калi яна пацэлiць у галаву, на ёй жа будзе шалом!

– З тваiх дзяцей будуць сьмяяцца y школе й называць iх бацьку раганосцам!

– І так усе ведаюць, што ты раганосец!

– Ты заyтра выпраyляесься на фронт, i ты ведаеш: у акопе без шалома нельга!

– Ты адпалохаеш усiх клiентаy i застанесься зусiм бяз грошай! Хто даверыць надмагiльны помнiк паyдурку y кайзэрскiм шаломе!

– Пашлi да д’ябла сваiх клiентаy! Няхай лепяць самi альбо зьвернуцца да Пятрова! Няyжо ты пра гэта марыy, калi хацеy стаць скульптарам! Ты ж жадаy быць, як Мiкелянджэлё, ствараць вялiкае-вечнае! А цяпер ты хто – чмо, што ваяе халтуры! Аднойчы мерцьвякi сапраyды зьбяруцца ды адпiзьдзяць цябе дзе-небудзь у зацiшным закутку могiлак!

– Цябе будзе спыняць кожны мент i пытацца пашпарт!

– Нiчога! Ты зробiш новы пашпарт i сфатаграфуесься на яго y шаломе!

– Дзецi на вулiцах будуць тыцкаць у цябе пальцам!

– Цябе пакажуць па тэлевiзары y перадачы «Таемныя спружыны палiтыкi», дзе назавуць масонам i лiдэрам беларускай апазыцыi!

– Ня страшна! Першы жыдамасон у Магiлёве! Ты станеш папулярным! Ханыгi y пiyнухах будуць частаваць пiвам!

– Хведар Мiхайлавiч будзе вельмi задаволены! Уявi, як ён узрадуецца на нябёсах, пабачыyшы цябе y прускiм шаломе!

– Твае адэпты вырашаць, што ты yжо чокнуyся, i пачнуць пiць да заходу сонца!

– Наадварот! Іх вера yзмацнiцца, калi ты явiсься iм y шаломе са шпiлем! Ты будзеш iх Буда!

– Гэтыя тупыя куратары пачнуць запрашаць цябе на сапраyды крутыя выставы! Ты станеш знакамiцейшым за Чалавека-сабаку! А гэта yсё, чаго табе так не хапае! Слава! Бабкi! Вiла y Нiццы!

– Падумай! Што ты страчваеш! Лайно, зь якога нiколi ня вылезеш!

– У цябе нават няма пяцiсот эyра, каб яго набыць!

– Але ты маеш грошы на цешчыны боты, на падарункi дочкам, жонцы, на квiткi дадому! А яшчэ зэканомленыя на танным пойле зь «Лiдлу» сутачныя!

– Як жа ты паедзеш дадому?!

– Фiгня! Дабярэсься да Бэрлiну аyтастопам! А там хобiты дапамогуць грашыма!

– Дурань! Ты мусiш яго купiць!

– Чортаy лузэр! Гэта твой шанец! Надзень яго й нiколi не здымай!

– Адчынi дзьверы y новае жыцьцё!

– Цешча адарве шалом разам з тваёй галавою!

– Жонка запусьцiць самай цяжкой чыгуннай патэльняй!

– МАЎ-ЧАЦЬ!!!!!

Раптам усё сьцiхла. Рынкавы гоман у момант спынiyся, i Андрэ заyважыy, што yсе людзi, якiя стаялi наyкол, моyчкi й неяк дзiyна паглядалi на яго. «Ну досыць, гэта yжо занадта!» – сказаy ён сам сабе i рашучай хадою накiраваyся y краму, дзе стаялi цешчыны боты. Імклiва yвайшоyшы y яе, ён падняyся па сходах на другi паверх i шырокiм чаканным крокам, як жаyнер, размахваючы рукамi, наблiзiyся да прылаyку. Убачыyшы чорную пару на высокiх шпiльках, спынiyся… Пагардлiва, з агiдай паглядзеy на яе… Пачакаy некалькi iмгненьняy… Павярнуyся… І гэтак жа iмклiва рушыy назад.

– Колькi каштуе? – спытаy ён зноyку, нечакана паyстаyшы перад сiвым гандляром.

– Пяцьсот эyра.

– Чатырыста!

– Чатырыста дзевяноста!

– Чатырыста дваццаць!

– Чатырыста восемдзесят пяць!

– Чатырыста пяцьдзясят!

– Чатырыста восемдзесят пяць!

– Чатырыста шэсьцьдзесят!

– Чатырыста восемдзесят!

– Чатырыста семдзесят!

– Чатырыста восемдзесят!

– Чатырыста семдзесят пяць!

– Чатырыста восемдзесят!

– А! Чорт з табой! Чатырыста восемдзесят! Андрэ пачаy выцягваць з кiшэняy прыхаваныя на розныя мэты заначкi. Адлiчыyшы чатырыста восемдзесят эyра, перадаy iх сiвому, нахiлiyся, асьцярожна yзяy у рукi шалом i з трыюмфам пераможцы над абцасамi yзьняy яго на галаву!

Сэрца Андрэ вырасла да памераy вялiкай птушкi i ашалела забiлася. Ён адчуy усёю iстотай: толькi што здарылася нешта, што назаyжды зьменiць яго няyцямнае жыцьцё. Цi стане яно лепшым, ён ня ведаy, але прадчуваньне чагосьцi новага, нязьведанага напаyняла лёгкiя радасным паветрам свабоды. Ён быццам скiнуy кайданы, якiя даyно скоyвалi яго. У галаве yсё гудзела, бiлася, грукатала. Думкi, што былi схавалiся y сваiх закутках, iзноy павысоyвалiся й нешта бязладна вякалi.

– Малайца! Гэтак iм! – радасна, нягучна прахрыпела адна.

– Ну-ну, паглядзiм, што з гэтага будзе, – цiха агрызнулася другая.

– Горш ня будзе! Прынамсi, у гэтым скафандры мы надзейна абароненыя ад мэханiчных пашкоджаньняy, – разважлiва прамовiла трэцяя.

– Анягож, у гэтым скафандры мы станем пасьмешышчам для yсяго сьвету!

– Усё будзе клёва! Плюнь на гэтых казлоy i на тое, што яны пра цябе думаюць!

– Дарэчы, заход сонца быy прызначаны на другую гадзiну! Цi не пара б нам прыкончыць гэтае пахмельле, а то я yжо нiчога не разумею!

Апошняя думка падалася Андрэ адзiнай бясспрэчна слушнай. Ён пералiчыy рэшту грошай, што y яго засталiся, i рашуча накiраваyся y бар, якi месьцiyся на другiм канцы плошчы…

– Гэй! Бiг Бэн! Ты зь якога палка?

Павярнуyшыся, Андрэ yбачыy за суседнiм столiкам падпiтага калматага мужыка з нахабнай фiзiяномiяй, якi зыркаy на яго вытарашчанымi брунатнымi вачыма.

– З чацьвёртага верталётнага! – крыху падумаyшы, адказаy Андрэ.

– Ты што, замежнiк?

– Яволь!

– Якой трасцы тады ты напяy на сябе гэтую пажарную каску? Вайна даyно скончылася.

– Заyтра ранiцай я выпраyляюся на yсходнi фронт. Туды, дзе вайна ня скончыцца нiколi.

Мужык адпiy з куфля й зноy паглядзеy на Андрэ.

– Не забудзься прыхапiць валёнкi. Тамака y Сыбiры, кажуць, суворыя зiмы.

У кнайпе сталася цесна. Публiка вакол шумела i y прынцыпе не зьвяртала на Андрэ асаблiвай увагi. Толькi зрэдку мiмаходзь ён лавiy на сабе асобныя цiкаyныя позiркi. Мабыць, цяпер ён сапраyды быy падобны да лёнданскага Бiг Бэну, што самотна yзвышаyся y тумане пракуранай пiyнухi, працiнаючы неба вострым пазалочаным шпiлем. За вакном бралiся прыцемкi. Працягваць размову з калматым мужыком не хацелася.

– Добра, пайду! Перад дарогай трэба выспацца. Аyфiдэрзэен!

– Удачы! Здабудзь сабе валёнкi y баi! – з ухмылкай прароy мужык i зноy уткнуyся y куфаль.

Падышоyшы да барнай стойкi, Андрэ разьлiчыyся з кельнэркай у квяцiстым фартуху. Цяпер яна паглядала на яго са спагадай, быццам ведала, што ранiцай ён рушыць у далёкую, загадкавую краiну, адкуль ужо нiколi ня вернецца. Ухмыльнуyшыся y адказ, ён падхапiy заплечнiк i выйшаy у прахалоднае сутоньне здранцьвелых восеньскiх вулiцаy.

Вярнуyшыся y свой пакой, Андрэ знайшоy маленькую паперку, прышпiленую да дзьвярэй. На белым аркушыку былi нумар мабiльнага тэлефону й кароткае слова: «Франка». «Халера, я нават не пасьпеy разьвiтацца з маёй Францыяй! Добра, цяпер ужо няважна. Буду y Бэрлiне, телефанаваць усё роyна ня стану», – падумаy ён i адразу накiраваyся y ванную, каб нарэшце добра разгледзець сябе y вялiкiм люстры.

Андрэ ня быy прыгажуном i таму зазвычай не карыстаyся посьпехам у пекных паненак. Кожная перамога давалася яму зь неймаверным намаганьнем. Даводзiлася браць розумам, абаяньнем, парой – рэвалюцыйнымi сьпевамi й прамовамi. У адрозьненьне ад прыгажуноy-мачо, твар ён меy сярэднестатыстычны, невыразны: бляклыя зеленавата-балотныя вочы, крыху кiрпаты нязначны нос, запалыя шчокi без прыкметаy жыцьцесцьвярджальнага румянцу. Калi б ён меy мужны падбародак, то yся канструкцыя магла б набыць завершаны выгляд. Але падбародзьдзе было самае звычайнае, нават крыху yпалае, з прыкметамi выраджэньня. Сам Андрэ лiчыy сябе калi не выродцам, то yжо напэyна чалавекам, да якога Творца паставiyся абыякава, ня надта папацеyшы падчас стварэньня.

Але цяпер ягонае адлюстраваньне было прыyкрасным. Нiякi твар Андрэ быццам знайшоy завяршэньне, гармонiю, неабходны акцэнт. Шалом сядзеy на iм проста iдэальна, як быццам быy створаны дакладна пад памер галавы. Проста ад макаyкi адыходзiy вэртыкальны залаты шпiль. Чымсьцi ён нават нагадваy шпiльку цешчынага бота, толькi яна не прыбiвала да зямлi, а летуценна yзносiла y неба. Андрэ зьмераy шпiль двума пальцамi, прыкiнуyшы, што вышынёй ён каля дванаццацi сантымэтраy.

Шалом быy напалiраваны да iдэальнага бляску. Сiвы гандляр, мусiць, добра пашчыраваy перад сёньняшнiм кiрмашом. Наблiзiyшыся блiжэй да люстэрка, Андрэ паспрабаваy разгледзець рэльефны малюнак кукарды. На шыкоyным франтоне шалома важна гарцавалi два залатыя львы. Яны цi то трымалi y лапах, цi то спрабавалi вырваць адзiн у аднога залаты рыцарскi шчыт. Львы вiдавочна займалiся геапалiтыкай, тузаючы распластаную на шчыце рыбу. Каб лепей разгледзець шалом, ён мiжволi пацягнуy рукi yгару, як раптам строгi yнутраны голас вымавiy:

– Стой!!! Ня yздумай здымаць!

Андрэ скамянеy. Ягоныя далонi застылi на шаломе.

– Здымай, здымай! Ня слухай яе!

– Калi ты яго здымеш, уся канцэпцыя зьнiкне! Ты мусiш нiколi яго не здымаць! Нават зараз, калi цябе нiхто ня бачыць! У гэтым сэнс!

– Якi ж у гэтым сэнс? Гэта крэтынiзм нейкi! Што ж яму цяпер – усё жыцьцё iдыётам хадзiць?

– Ягонае жыцьцё i без таго суцэльны iдыятызм! Жыцьцё yвогуле – лятэнтная форма iдыятызму. Ня yздумай здымаць!

– Здымай! Ідыёт! Падумай, якое глупства ты на галаву начапiy!

– Сэнс! Сэнс! Сэнс! Дэкарацыя для дурняy! Што за карысьць ад гэтых сэнсаy, калi яны yсё адно сканчаюцца пустэчай!

– Тыповая атэiстычная лухта! Калi Бога няма, то ясна: наyкол пустэча! Толькi ня думайце, што Ён для yсiх памёр!

– Дык што ж, сiлком увераваць? Сказаць: веру, таму што ня веру! На зло сабе веру! А калi я yсё ж такi веру, але па-iншаму! Калi для мяне y пустэчы Бог i тоiцца! Толькi сэнсу ад гэтага yсё адно больш не стаецца! Калi я ня веру, што заyтра y мандавошку, потым у мядзьведзя, а потым у iмпэратара yвасоблюся! А сэнс таму й сэнс, што яго зразумець можна! Сэнс жа пустэчы для нас недасяжны! Можа, нам вымярэньняy бракуе, каб у яе прасачыцца?!

– Такiя думкi трэба y Сыбiр! На Беламорканал ссылаць! Каб людзям жыцьцё не псавалi!

– На сябе паглядзi! Сама на «Беламоры» сядзiш! Зь блёкату yсялякiя iлюзорныя сэнсы выдзiмаеш!

– Дура! На чым хачу – на тым сяджу! А ты yвесь час бухая ходзiш! Самая крывая зьвiлiна y яго галаве!

Андрэ па-ранейшаму стаяy каля люстэрка, трымаючы рукi на шаломе. Разлад думак не даваy засяродзiцца i прыняць рашэньне. У нейкi момант яму нават падалося, што два львы на яго галаве зусiм ня львы, а дзьве, якiя сварацца мiжсобку, iльвiцы. Нечакана y спрэчку yмяшалася трэцяя:

– Хопiць! Спыняйце гэтую тэалягiчную гiстэрыку! А ты ня yздумай здымаць шалом! Ідзi лепш адкаркуй бутэльку вiна, што y цябе за шафай прыхаваная!

Адарваyшыся ад люстэрка, Андрэ вярнуyся y пакой. Адкаркаваyшы бутэльку, ён напоyнiy шклянку й, закiнуyшы ногi на стол, уладкаваyся на крэсьле. Думкi ненадоyга прыцiхлi, а крыху захмялеyшы, павесялелi й разьвязна працягнулi:

– Паслухай, – прамовiла адна, – шмат гадоy ты праслужыy простым шараговым жаyнерам вялiкай армii мастацтва. Ты аддаy яму yсё жыцьцё. Збаёдаy найлепшыя гады y акопах, паходах, пад абстрэламi, у брудзе, лайне, вiне, пошуках сэнсу i хараства. А што атрымаy наyзамен? Дзе слава? Дзе пашана? Дзе ордэны, званьнi? Што дала твая служба? Грошай у цябе няма. Сям'i нармалёвай таксама. Жонка i цешча цябе цiха ненавiдзяць. Твае генiяльныя праекты завiсаюць у пустэчы. Таму што нарадзiyся ты y няправiльным месцы, за плотам, у дупе. А самотны голас з анусу пярдзёж завецца. І yсялякiя дробнабуржуазныя фiзii, можа, i чуюць яго, але з прыстойнасьцi выгляду падаваць не жадаюць. Ты лузэр! Самы банальны лузэр!

– І пры чым тут прускi шалом? Можа, у шаломе з анусу прасьцей выбiрацца? Хiба што y шаломе менавiта такой канструкцыi. Але што ад гэтага зьменiцца, калi не лiчыць, што ты быy iдыётам цiхiм, непрыкметным, такiм, як усе астатнiя. А зараз ты на лобе шыльду павесiш:

«Я iдыёт! Наце! Глядзiце! Тыцкайце y мяне пальцам! Я крэтын! І ганаруся гэтым!»

– Ня слухай яе! Узьнiмi бунт! Пашлi да д’ябла мастацтва! Армiю! Пашлi да д’ябла гэты трахнуты сьвет! Пакажы яму фак! Ствары з шалому праект! Ты першы! Да такога яшчэ нiхто не дадумаyся! Чалавек у шаломе! Гэта твой шанец!

– А тут яшчэ новая акалiчнасьць зьявiлася. Быць лузэрам, калi табе дваццаць, ня страшна й ня крыyдна. Але y сорак ты разумееш, што шанцаy узяць шлюб з удачай практычна няма. Ну хiба што якi-небудзь стары чорт у чалме возьме цябе дваццаць восьмай жонкай у гарэм. Ды й тое толькi таму, што некамплект у яго. Якраз адной iдыёткi бракуе!

– Паглядзi, як гарцуюць iльвы на тваёй галаве! Цяпер ты леy! Прускi ваяр! Апошнi леy невядомай вайны!

– Лухта! Лухта! Яшчэ раз лухта! Маразм!

– Падумай, што ты страчваеш? Ну здымеш ты яго – вернесься да сябе y Магiлёy. Ну, запросяць цябе яшчэ на пяць пленэраy. І yсё? А што далей?

Андрэ yзьняyся й пачаy нэрвова хадзiць па пакоi туды-назад, як мэтраном, ад сьцяны да сьцяны. Потым узяy у рукi бутэльку й налiy поyную шклянку. Замёршы ненадоyга, ён паднёс яе да вуснаy i нагбом асушыy да дна.

– Пастаy кропку! Адчынi дзьверы! Пачнi новае жыцьцё! Іншага шанцу y цябе ня будзе!

– Новае жыцьцё! Новае жыцьцё! Лузэр… Лузэр… Лузэр… – Андрэ yсхвалявана хадзiy па пакоi, цiха мармычучы абрыyкi нейкiх фразаy. – Чалавек у шаломе! Чалавек у шаломе! Шанец! Гэта твой шанец! Канцэптуальны праект! Я iдыёт… Тыцкайце пальцам… Ганаруся, ганаруся гэтым… Непахмялёныя лычы… Самотны голас з анусу… Канцэптуальны мастак… Новае жыцьцё… Новае жыцьцё… Шанец… Чалавек у шаломе… Адчынi дзьверы…

Думкi моyчкi пазiралi на Андрэ.

– Але чаму менавiта прускi шалом? – нарэшце, ня вытрымаyшы, ляпнула адна, – Чаму ня каска рускага ваяра-вызвалiцеля?

Усе з пагардай i абурэньнем паглядзелi на яе.

– Добра! Заканчваем дыскусii! Заyтра рана yставаць! – Андрэ падышоy да стала, зрабiy сабе канапку i, праглынуyшы яе, адправiyся праводзiць у сон гэты няпросты для яго дзень.

Уначы Андрэ спалося кепска. Шалом быy яшчэ нязвыклы, да таго ж выявiyся дастаткова мулкiм. Хоць стома й валiла з ног, ён часта прачынаyся i скрозь сон лавiy нейкiя yрыyкi трывогi, што падступна прасьлiзгвалi y падкорак. Андрэ круцiyся з боку на бок, спрабуючы знайсьцi больш зручную позу, але шалом усё адно кудысьцi yпiраyся й нешта сьцiскаy яму y галаве.

Потым ён трапiy на Васiлеyскi востраy, на «п’яны рог» непадалёк ад другой лiнii. Аддаy чырвонец чарняваму пацану.

– Дзьве сухога, калi будзе, чырвонага, – сказаy ён i стаy чакаць.

Побач у цемры круцiлася нейкая нiякая старая й кленчыла грошы. Андрэ даy ёй пяцьдзясят капеек. Пад’ехала таксоyка. Зь яе выйшлi дзьве дзеyкi – з выгляду блядзi. Зарадзiлi дзьве гарэлкi.

– Зара зраблю, – адказаy ганец i зьнiк у чорнай зяпе падваротнi. Неyзабаве вярнуyся, аддаy дзеyкам дзьве пляшкi. Тыя скокнулi y таксоyку й укацiлi.

Хвiлiн празь пяць зьявiyся ягоны дзяцюк, адвёy Андрэ yбок.

– На, трымай, – ён азiрнуyся па бакох i дастаy з-за пазухi валёнак.

– Чаму адзiн?

– Скончылiся валёнкi, – сказаy пацан, вяртаючы пяць рублёy. – Пойдзеш па гэтай адрэсе, скажаш: ад Севы, – ён працягнуy складзены шматок паперы. – Тамака павiнны быць. Гэта тут побач. Зара выйдзеш на Сярэднi, збочыш налева, дойдзеш да Чацьвёртай, там направа й другая падваротня зноy налева.

Андрэ адразу знайшоy патрэбную падваротню. Спынiyся пад бляклым лiхтаром прачытаць нумар кватэры. У падваротнi было цёмна, сыра й сьмярдзела катамi. Ён адшукаy пад’езд, адчынiy дзьверы й пачаy узьбiрацца па стромкiх i вузкiх чарнавых сходах. Калi дайшоy да трэцяга паверху, спынiyся: «Мусiць, тут». Пакорпаyшыся y кiшэнях, адшукаy запальнiчку. Слабы агеньчык асьвятлiy маленькi кавалачак старых шчарбатых дзьвярэй. Андрэ павёy рукой уверх i натыкнуyся на нумар: «Дваццаць пяць, так, гэта тут!» Пазванiy.

Адчынiлi не адразу. Празь нейкi час за дзьвярыма пачуyся шоргат. Хтосьцi з таго боку зьняy дзьвярны ланцужок. Пстрыкнуy замок. Пры слабым агеньчыку запальнiчкi Андрэ iмгненна пазнаy таго самага калматага нахабнавокага мужыка з кнайпы. Праyда, на iм цяпер красаваyся чорны хасыдзкi капялюш, з-пад якога зьвiсалi даyгiя зь сiвiзною пэйсы. Мабыць, мужык таксама пазнаy яго. Ва yсялякiм разе, ён адразу сказаy: «Праходзь», – i павёy па доyгiм i цёмным калiдоры, асьветленым толькi адной бляклай лямпачкай, уздоyж нейкiх зачыненых дзьвярэй. Спынiyшыся ля адных зь iх, ён жэстам запрасiy увайсьцi.

– Мне патрэбны яшчэ адзiн валёнак, – сказаy Андрэ, працягваючы мужыку скамечаную пяцёрку.

– Пачакай тут, – вымавiy калматы i зьнiк за цяжкой парцьерай, дзе хаваyся бакавы пакойчык.

Андрэ агледзеyся па бакох. Пакой быy даволi вялiкi й двума высокiмi вокнамi выходзiy на вулiцу. Са столi зьвiсала масiyная масянжовая жырандоля. Прастору yздоyж сьцен займалi старыя пацямнелыя шафы. Шафаy мелася так шмат, што стаялi яны адна на другой i нават у цэнтры залi, таму y цэлым пакой здаваyся цесным. Дакладна пасярэдзiне, пад жырандоляй, месьцiyся вялiкi круглы стол, побач стаяy мэталiчны ложак з панцырнай сеткай. На ложку сядзела старая, тая, якой Андрэ даy пяцьдзясят капеек, i ела кефiр, чэрпаючы яго лыжкай проста зь лiтровага слоiку. Яна ела павольна й разьмерана, не зьвяртаючы на Андрэ нiякай увагi, як быццам яго тут зусiм не было. Ён прыняyся зачаравана сачыць за рухамi старой. У iх дакладным рытме тоiлася нейкая гiпнатычная сiла, нiбы гэта быy кiвач вялiкага гадзiньнiка, што цiха адлiчваy час: цiк-так, цiк-так, цiк-так…

– Тварам да сьцяны!!! Рукi на патылiцу!!! – нягучна, але рэзка й нечакана прагучала раптам ззаду.

Андрэ адчуy, як нешта цьвёрдае ды невялiкае тыцнула яго y сьпiну. Ён павольна падняy рукi й павярнуyся. Нябачная далонь моцна пхнула яго наперад так, што ён упёрся галавой у вялiкую шафу. Яе драyляная, фарбаваная карычневым шурпатая паверхня была цяпер зусiм блiзка. Ён бачыy невялiкiя шчылiнкi й прагалы аблупленай фарбы. Андрэ адчуy прыемнае казытаньне лямцу на сваёй шыi. Гэта быy той самы валёнак, якi ён купiy у пацана i yвесь гэты час трымаy у рукох.

– Здымай шалом! – раптам вымавiy за сьпiнай нябачны нехта.

«Трэба yцякаць!» – мiльганула y галаве, i Андрэ зь сiлай, наколькi дазваляла ягонае становiшча, кiнуy валёнкам у бок невядомага. Сам жа ён паспрабаваy рэзка павярнуцца й рвануць да дзьвярэй, але – халера! – галава ягоная засела y шафе! Яна yваткнулася y яе пiкай шалому i захрасла, нiбы прыбiтая калясальным цьвiком! Андрэ пачаy вырывацца, ухапiyся за шалом абедзьвюма рукамi i стаy моцна цягнуць на сябе, але шалом нiбы намёртва прылiп да шафы! Ён з жахам зразумеy, што нават ня можа павярнуцца, каб убачыць таго, хто знаходзiyся y яго за сьпiнай! Тым часам невядомы пачаy лупцаваць яго валёнкам, а затым раптам учапiyся y шыю i з усяе сiлы пацягнуy на сябе…

– Халера! Цьху-цьху-цьху! Трэба ж прысьнiць такое! – ускрыкнуy Андрэ, расплюшчыyшы вочы i знайшоyшы сябе y пакоi на ложку.

Паляжаyшы крыху, ён паспрабаваy павярнуцца на iншы бок, але зразумеy, што ня можа, бо шалом уваткнуyся y нейкую шчылiну й засеy там. З намаганьнем выдраyшы яго, Андрэ падняyся й пасунуy падушку блiжэй да сярэдзiны, каб шалом ужо нi y што ня мог упiрацца. Аднак цяпер ногi yпiралiся y процiлеглую сьпiнку. Ён устаy, скiнуy матрац на падлогу й улёгся на iм побач з ложкам.

Рэшту ночы Андрэ правёy не на Васiлеyскiм востраве. Яму яшчэ штосьцi сьнiлася, але што менавiта, ён ужо ня мог прыгадаць.

Першая ранiца новага жыцьця выдалася сонечнай i цёплай. Андрэ прачнуyся крыху разьбiты, але y цэлым настрой быy добры. Пацягнуyшыся на матрацы, ён раптам прыгадаy Васiлеyскi востраy, дзе жыy, калi y маладосьцi падоyгу гасьцяваy у Пiцеры. «Дзiyна, – падумаy Андрэ, – менавiта сёньня я чамусьцi яго прысьнiy». Гэтая ранiца нечым нагадвала той час, калi ён прачынаyся y сутарэньнi на Зьездаyскай лiнii, дзе начаваy у майстэрнi прыяцеля.

Пiцер уставаy рана, i звычайна на золку Андрэ скрозь сон ужо чуy яго варушэньне. За невялiкiмi паyкруглымi вакенцамi склепа пачыналi грукатаць трамваi, якiя заyсёды прачыналiся раней за iншых. Потым дадавалiся крокi мiнакоy, якiя рухалiся па ходнiках, адкiдваючы ценi сваiх ног на цюлевыя фiранкi майстэрнi. Затым прастора за вокнамi напаyнялася галасамi, гукамi, шоргатам шынаy, сьвiстам тармазных калодак, звонам кляксонаy, сьмяшкамi, кашлямi, мацюгамi. Андрэ падымаyся i з крыху заспанай фiзiяномiяй выходзiy на вулiцу, каб зрабiць першы глыбокi глыток новага дня. Зьзяла сонца, неба было высокiм i бясконца блакiтным. Вулiца yпiралася y Тучкаy мост, якi паyколам уздымаyся над ракой i, здавалася, таксама сыходзiy у неба, у цудоyнае чыстае неба яго будучага жыцьця, якое выпроствала над iм свае загадкавыя крылы.

Прыемнае радаснае прадчуваньне заварушылася недзе глыбока yсярэдзiне. «Аднак пара!» – падумаy Андрэ, устаy i накiраваyся y ванную. Сумневы больш ня мучылi яго. Узяyшы душ не здымаючы шалома, ён насуха выцер яго i зноy паглядзеyся y люстэрка.

Цяпер ён заyважыy, што львы былi абсалютна аднолькавыя, кожны yяyляy дакладную сымэтрычную копiю другога. У яго нават прасьлiзгнула думка, што леy насамрэч адзiн, а y лапах ён трымае ня шчыт, а сымбалiчнае люстэрка, у якiм бачыць свой адбiтак. Праyда, рыба па цэнтры ламала сымэтрыю. Яе трэба было разьмясьцiць вэртыкальна, што таксама было б сымбалiчна. Нiбыта яна сасьлiзгвае са шчыта, як сэнс, i праз залаты шпiль узносiцца y пустэчу.

Зiрнуyшы на сябе яшчэ раз, Андрэ падумаy, што yсё-ж такi гэта шалом генэрала. Інакш нахрана y акопе такая цацка, што блiшчыць за сто кiлямэтраy, так i просячыся y бiнокаль якому-небудзь мудаку з процiлеглага акопу?

Ён уявiy на iмгненьне, як нейкi незнаёмы мудак, накшталт таго, што душыy яго yначы, доyга назiрае за iм у пэрыскоп, а затым гучна загадвае:

– Батарэя! Гаyбiцу зараджай! Плi!!!

І вось ужо здаравенны снарад памерам зь вядро наблiжаецца y цемры да ягонай галавы з таго боку люстэрка.

«Не, – перапынiy яго палёт Андрэ, – гэткi шалом неабходны для парадаy, каб вiтаць армiю, седзячы на белым канi!»

Сьпехам нешта зьеyшы, ён пералiчыy рэшту грошай. Пятнаццаць эyра ды нейкая дробязь. «Добра, па дарозе нешта прыдумаецца». Узяyшы заплечнiк, ён прыкiнуy, што можна пакiнуць тут, каб не абцяжарваць падарожжа непатрэбным грузам. У першую чаргу ён адклаy убок грувасткiя каталёгi, што надарылi яму жаyнеры мастацтва падчас пленэру. Зь лёгкiм сумам пагартаyшы, кiнуy туды ж i альбом Франкi.

– Пасьля iх хоць каталёгi застануцца, пасьля нас жа i гэтага ня будзе, – па-фiлязофску прамовiy Андрэ i рашуча выкiнуy усё, што палiчыy мала патрэбным у новым жыцьцi. Прысеyшы на дарожку, ён пачакаy iмгненьне i, сказаyшы: «З Богам!» – выйшаy на вулiцу.




Егермайстар


Бон выпраyляy Андрэ y падарожжа да новага жыцьця цудоyнай сонечнай ранiцай. Вулiцы y цiхi нядзельны дзень былi пустынныя, таму нiхто не заyважыy, як нейкi дзiyны чалавек у залатым прускiм шаломе i з заплечнiкам за сьпiнай бадзёра крочыy у напрамку прадмесьцяy. Толькi yтульныя дамкi-куфэркi пазiралi на яго з глыбiнi маленькiх садкоy, набрынялых водарам ружаy, хрызантэмаy i фiялак.

– Бывай, Бон! Бывайце, мiлыя куфэркi! Бывай, бацька Рэйн! Я яшчэ вярнуся на твае берагi! – пасылаy Андрэ прывiтаньне ласкаваму дню.

Ісьцi было лёгка й радасна. Весялосьць перапаyняла яго, зьмешвалася з прахалодным паветрам восенi й прасякала лёгкiя адчуваньнем, забытым зь юнацтва. Тым, калi таямнiца жыцьця бегла перад табою, зьнiкала за паваротам, даляглядам, вабiла y падарожжа. Падарожжа, якому, здавалася, ня будзе канца, якое абяцала дзiyныя адкрыцьцi, спатканьнi, прызы, пляны новых вандровак.

З такiм пачуцьцём Андрэ незаyважна для сябе выйшаy на гарадзкую yскраiну. Тут ужо трэба было кагосьцi лавiць, але машынаy амаль не траплялася. Зрэдку яны зьяyлялiся, але, не спыняючыся, праляталi мiма. Мiнула больш за гадзiну. Надвор’е пацiху пачало псавацца. Зграйка дробных хмарак схавала сонца. Здавалася, яшчэ крыху – i яны кiнуць на зямлю жменьку капрызных восеньскiх кропель. Нарэшце поруч з Андрэ прытармазiy прыгожы белы пэжокабрыялет. Бакавое шкло апусьцiлася, i з салёну зiрнулi два цiкаyныя вокi.

– Табе куды?

– Мне трэба y Бэрлiн. Цi хаця б кудысьцi блiжэй да yзыходу сонца.

– Я еду y Гановэр, гэта палова шляху да Бэрлiну!

Дзьверы адчынiлiся, запрашаючы yвайсьцi. Андрэ паспрабаваy сесьцi на пярэдняе сядзеньне, але сутыкнуyся зь непрыемнай праблемай. У шаломе ён не зьмяшчаyся y аyтамабiлi, дакладней, ня мог уладкавацца там як звычайны пасажыр. Шалом упiраyся y скураны дах, таму галаву трэба было альбо пакласьцi кiроyцу на плячо, альбо yвогуле высунуць у вакно.

– Ты ня мог бы яго зьняць? – крыху раздражнёна спытаy кiроyца.

– Не!

– Ты што, панк? – у голасе хлопца зьявiлася нотка шкадаваньня, што iдыёцкая цiкаyнасьць прымусiла яго тармазнуць перад гэтым тыпам.

– Ды не, я мастак! А зьняць яго мне не дазваляе вера!

– Ааа… Мастак! Добра, кладзiся!

Хлопец адкiнуy сядзеньне, расклаyшы дзiyнага госьця, i яны рушылi y напрамку Гановэру.

Зь юнацтва, калi Андрэ зрэдку вандраваy па савецкай тады яшчэ радзiме аyтастопам, ён памятаy: платай за зробленую табе ласку ёсьць гутарка, гiсторыя, якую ты павiнен распавесьцi кiроyцу. Бо, калi той спынiyся падабраць незнаёмца, – значыць, яму, хутчэй за yсё, сумна i патрэбны суразмоyца y дарозе.

Андрэ пачаy бавiць хлапца за баранкай байкамi пра сябе: хто ён, адкуль, як апынуyся y Боне. Ён распавёy, што y яго yсялiyся дух прускага воiна, i цяпер ён мусiць выправiцца на yсход, каб вярнуць на гiстарычную радзiму свой бедны, заблукалы y багнах i стагодзьдзях народ. Што ён даy абяцаньне нiколi да часу, калi ён убачыць сваё балотнае племя радасным i вольным на берагах бацькi Рэйна, не здымаць шалома з галавы.

Праyда, мiсiя гэта вельмi складаная. Існуе яго антыпод у касцы ваяра-вызвалiцеля, якi жадае заманiць ягоны люд на берагi матухны Волгi. І, уласна, на двубой волатаy, ад якога залежыць будучыня ягонага народу, ён i кiруецца.

Калi Андрэ з важным выглядам замаyчаy, даючы зразумець, што баек больш ня будзе, кiроyца зь недаверам зiрнуy на яго i зрабiy гучней музыку.

– Кактэлi, картэлi, нафталiнавыя бардэлi, бэмц, бэмц, бэмц, – далятаy з прымача антыглябалiсцкi рэп.

«Дзiyна, – злавiy сябе на думцы Андрэ, – раней слова «мастак» я прамаyляy з гонарам. А цяпер – зь нейкай няёмкасьцю, быццам займаюся чымсьцi непрыстойным».

У дзяцiнстве, як i yсе хлопчыкi, ён марыy стаць лётчыкам. І, магчыма, ягонае жыцьцё склалася б iнакш, калi б не зьявiyся дзядзька Іван – мастак, блiзкi сябра мацi i мясцовы авангардыст. Іван Панцялеевiч быy чалавек незвычайны i y адрозьненьне ад большасьцi магiлёyскiх мастакоy, якiя з усiх колераy аддавалi перавагу шэраму, ладзiy сур’ёзны экспэрымэнт у мастацтве: складаy шэры з мноства адценьняy. Наблiзiyшы твар упрытул да ягонага твора, глядач прыходзiy у захапленьне: кожны сантымэтрык палатна yбiраy у сябе yсю гаму фарбаy. Але варта было адысьцi мэтры на тры – i выява зноy рабiлася бескампрамiсна, бездакорна шэрай.

Дзядзька Іван здаваyся Андрэ калi ня богам, то дакладна сьвятаром, жрацом нейкай боскай сiлы. Сам ягоны вобраз быy падобны да Творцы з царкоyных iконаy. Даyгiя валасы, сiвая барада i, канечне, нiмб. Нiмб, праyда, быy крыху пацяганы, зроблены зь мяккага вэлюру, месцамi запэцканы фарбай, а можа, вiном, але ён ганарлiва yзносiyся над галавой Івана Панцялеевiча высакародным чорным бэрэтам.

Вырашыyшы, што таксама будзе авангардыстам i прысьвецiць жыцьцё здабываньню шэрага колеру з стракатай разнастайнасьцi сьвету, Андрэ пачаy старанна наведваць заняткi дзядзькi Івана y студыi мясцовага шпалаyкладачнага камбiнату. Магчыма, яму наканавана было стаць песьняром магiлёyскiх туманаy, але раптам, калi ён крыху пасталеy, зьнiадкуль паyстаy Зiльдэрман. Ён вызначыy экспэрымэнт Івана Панцялеевiча як шэрую плесьню, балотны iмпрэсiянiзм, сказаy, што няма y горадзе iншага авангардыста, апроч Яго, i yзяyся знаёмiць Андрэ з манiфэстамi супрэматыстаy, нумiзматакубiстаy, сынхараэлiстаy, гiпэр-традыцыяналiстаy, сукаперасоyных мануалiстаy, пасьля чаго павёз у Пецярбург.

Пацягаyшы хулямата-хiлярэта-нэафiта па пiцерскiх майстэрнях, пагойсаyшы зь iм па «сайгонах», лiцейных i розных праграмных флэтах, Зiльдэрман навучыy яго пiць вiно, прыгожа сплёyваючы, круцiць «Беламор» i з асаблiвым шыкам павязваць даyгi шалiк. Вярнуyся Андрэ y Магiлёy ужо скончаным авангардыстам. Шляхi да адступленьня былi адрэзаныя. Заставалася адно – пачынаць свой пошук у мастацтве. Ён разьвiтаyся з балотным iмпрэсiянiзмам i прыдумаy назву для yласнага стылю – нэкрарамантычны турбаабстракцыянiзм.

Андрэ yзяyся экспэрымэнтаваць з матэрыяламi, паспрабаваy сябе y скульптуры, стварыy першую y Магiлёве iнсталяцыю з пустых вiна-гарэлачных скрыняy, сьцягнутых уначы ад блiжэйшага гастраному. Потым была мастацкая вучэльня y Менску, няyдалая спроба паступiць у iнстытут, тужлiвыя пошукi сябе, запоi, белы бiлет, налёты на Пiцер, разрыy зь Зiльдэрманам i, нарэшце, першыя выставы сапраyдных авангардыстаy.

У тыя часы Андрэ вельмi шкадаваy, што нарадзiyся y Магiлёве, а ня y Вiцебску, якi знаходзiyся yсяго кiлямэтраy за дзьвесьце ад яго. Гэты горад лiчыyся сапраyднай сталiцай рэвалюцыйнага мастацтва. Там працаваy гуру кожнага праyдзiвага авангардыста – Казiмiр Малевiч, там зьявiyся на сьвет УНОВИС, у Вiцебску жыy Марк Шагал. Магiлёy жа здаваyся Андрэ правiнцыйнай дзiркай, што не дала сусьвету нiводнага вялiкага рэвалюцыянэра y мастацтве.

Нават Менску пашанцавала болей: непадалёк нарадзiyся Хаiм Суцiн. На Берасьцейшчыне месьцiлася радавое гняздо Хведара Мiхайлавiча – найвялiкшага для Андрэ аyтарытэта y лiтаратуры yсiх часоy i народаy. З Магiлёyшчыны, калi хто й паходзiy з сапраyдных авангардыстаy, то толькi самазванец Ілжэдзьмiтры Другi. Дый той, у адрозьненьне ад Ілжэдзьмiтрыя Першага, аказаyся грэбаным лузэрам, бо яго намер захапiць Маскву абярнуyся няyдачай.

Некалькi разоy Андрэ рабiy спробы перабрацца y Пецярбург. Сваiм турбаабстрактным нэкрарамантызмам ён быy у Магiлёве мала каму цiкавы. Але завiснуць у Пiцеры таксама не выходзiла. Ідэйныя працiyнiкi – нэкрарэалiсты экспрэсiянiсцкага разьлiву – яго не прымалi. «Дзiкiя» лiчылi манэрным, «мiцькi» – дэкадэнцкiм. Таму, пашвэндаyшыся па сквотах, папiyшы гарэлкi з паэтамi на «Сайгоне» цi праз дарогу, у рэстарацыi Саюзу тэатральных дзеячоy, Андрэ зноyку вяртаyся дамоy. Адзiны, хто яго пахвалiy, быy Чалавек-сабака, якi ненадоyга неяк завiтаy у Магiлёy, лiзнуy яго y вуха ды назваy сапраyдным мастаком. Праyда, Сабака жыy у Маскве, а Андрэ яе не любiy, але з таго часу Чалавек-сабака стаy для яго першым аyтарытэтам у сучасным мастацтве.

Напрыканцы 80-х, калi прыадчынiлiся межы, Андрэ пачалi запрашаць на першыя выставы y Эyропу. Гэта былi залатыя часы. Ён раптам стаyся yсiм цiкавы. Паyсюль закiпалi рэвалюцыi, мастакi з былога Саyка прыцягвалi yвагу, карцiны, нават правiнцыйныя «-iзмы», хай i нядорага, але йшлi нарасхват. Здавалася, вось яно – новае, зь неверагоднымi пэрспэктывамi, жыцьцё! Жыцьцё, дзе yсё давалася весела, проста, у якiм нават папойкi былi не панурыя, а лёгкiя, узвышаныя, быццам вясновыя карнавалы. Карнавалы… Карнавалы… Кар…на…валы…

Пад аднастайнае буркатаньне аyтабану Андрэ пачаy патанаць у салодкай дрымоце. Празь нейкiя аддаленыя пакойчыкi сьвядомасьцi да яго даносiлiся yрыyкi антыглябалiсцкага рэпу з радыёпрымача. Дарога закалыхвала шэптам шынаy, гудзеньнем матораy вялiкiх фураy, глухiм посьвiстам мэрсэдэсаy i бээмвушак, што на вялiкай хуткасьцi праносiлiся наперад.

«Да д’ябла мастацтва…. Зiльдэрман меy рацыю, своечасова звалiy…. цяпер на Брайтане дыскамi гандлюе…. а дзядзька Іван паранейшаму… iдыёт… да чорта бэрэты… нiмбы… шалом… шалом… ша…лом… шал…ом… шаа… лллл…ооомм…»


* * *

– Фак!!! Шайзэ!!! Шыт!!!

Андрэ падскочыy ад нечаканага yдару i, толкам яшчэ ня сьцямiyшы, што адбылося, адразу адчуy – галава яго прылiпла да даху аyтамабiля.

– Чортаy прыдурак! Ты прабiy мне дах сваiм рогам! – лямантаваy пачырванелы ад злосьцi вадзiла.

Засьпеты зьнянацку, Андрэ тупа, спалохана й вiнавата глядзеy па бакох, спрабуючы зразумець, што адбылося. Разуменьню перашкаджала нязручнасьць ягонага становiшча. Галава нiбы прысохла да даху гэтак, што ён нават ня мог павярнуцца, каб зiрнуць на кiроyцу поyным вокам. Андрэ даводзiлася спадылба касавурыцца на яго, таму нават вiнаваты погляд здаваyся абуральна нахабным, што яшчэ больш разьюшвала вадзiлу.

Пакуль Андрэ спаy, iх прыyкрасны кабрыялет на вялiкай хуткасьцi yляцеy у велiзарны затор – цалкам звычайную справу для нямецкiх дарог у нядзельны папаyдзённы час. Аднак шаша рабiла тут паварот, таму кiроyца, не адразу заyважыyшы яго наблiжэньне, змушаны быy рэзка yдарыць па тармазох, калi затор нечакана вырас перад iмi. Ад тармажэньня сьпячага Андрэ кiнула наперад, i ён лiтаральна працяy залатым шпiлем скураны дах аyтамабiля. Вядома ж, калi б ён ехаy на мэрсэдэсе, i yжо дакладна не y кабрыялеце, гэтага не адбылося б. Ён адно парваy бы мяккую абiyку салёну. Але глямурная скурка францускай прыгажунi не змагла даць годнага супрацiву сталi, адлiтай на заводах Крупа, таму цяпер галава з шаломам заставалася y салёне, а востры шпiль нахабна тырчэy звонку.

– Ідыёт!!! Хто мне заплацiць за рамонт даху!

– Перцы, путаны, тата за акiянам, мацi марыхуана, бэмц, бэмц, бэмц, – па-ранейшаму хрыпеy па радыё i бiyся y канвульсiях нэрвовы антыглябалiсцкi рэп.

Андрэ yхапiyся за шалом дзьвюма рукамi й асьцярожна пацягнуy на сябе. Кiроyца, выскачыyшы з машыны, пачаy зь iншага боку прапiхваць яго yсярэдзiну салёну. Людзi: мужчыны, фраy, фройляйн i мэдхен з аyто, што павольна рушылi мiма, зь цiкаyнасьцю паглядалi на дзiyнае вiдовiшча. Нарэшце, калi шалом цалкам вярнуyся y салён, спацелы i ашалелы вадзiла пракрычаy:

– Раганосец! Пайшоy прэч з маёй машыны, сэктант хрэнаy!

Зразумеyшы, што дыскутаваць ня мае сэнсу, Андрэ моyчкi падхапiy заплечнiк, з пачуцьцём уласнай годнасьцi выйшаy на дарогу i раздражнёна паслаy наyздагон:

– Сам раганосец! Валёнак дробнабуржуазны!

Апынуyшыся зноyку на трасе, ён разгублена паглядзеy на аyто, што праяжджалi мiма, а потым павярнуyся i рушыy да блiжэйшай шыльды, каб зразумець, у якiм прыкладна месцы яны прыпынiлiся.

Першы дзень новага жыцьця хiлiyся да вечару. Лавiць iншую машыну пакуль не хацелася. Ля першага вялiкага шчыта з назвамi населеных пунктаy, зазiрнуyшы y мапу, ён адзначыy, што yсё ж праехалi яны нямала. За сьпiнаю былi Цукервафэль, Дзёнэрмiтзэльц, Абэндкапут, Хам. Недзе наперадзе yжо маячыy Нахрэннахостэн.

Да Гановэру заставалася ня больш за сто кiлямэтраy, але Андрэ вырашыy збочыць з трасы для невялiкага прыпынку. «Трэба выпiць пiва ды нечага зьесьцi», – прапанаваy ён сам сабе i рушыy у цiшыню вясковых прыцемкаy. Сонца па-ранейшаму не было. Неба зацягнулася мяккай шэрай тканiнай. «Мабыць, сонца, ладна стамiyшыся за дзень, вырашыла пайсьцi з працы раней. Ну й добра, – думаy Андрэ, – самы час на пiва. Толькi трэба знайсьцi бэнзакалёнку, дзе яго можна набыць».

Ён збочыy на невялiчкую мясцовую дарогу й накiраваyся па ёй, мяркуючы, што рана цi позна бэнзакалёнка абавязкова яму патрапiцца. Нядаyняе здарэньне не адпускала. Андрэ нiяк ня мог супакоiцца. Розныя крыyдныя думкi лезьлi y галаву:

«Меy рацыю Чалавек-сабака: мастак цяпер, як псiна бяздомная, па дарогах вайны швэндаецца, лазiць па сьметнiцах цывiлiзацыi, пазiрае жаласьлiвымi вачыма на калёну чалавецтва, што кудысьцi йдзе, чакае, каб нехта прытулiy цi костку кiнуy. А кожны Сабака-чалавек яго пакрыyдзiць намагаецца, кiем замахнуцца ды стукнуць, цi стрэльнуць, каб больш балюча было. Халера! Сьцямнее хутка. Дзе ж гэтая чортавая бэнзакалёнка?

А калiсьцi мастак з гонарам на чале yсёй калёны iшоy, быy як Анубiс у старажытных эгiпцянаy – бог з галавой сабакi. Толькi ён таямнiцай адлюстраваньня валодаy, i кожны, хто перад сьмерцю свой твар для вечнасьцi захаваць хацеy, да яго прыходзiy. Ён быццам рука Творцы быy, як выглядае вырай, пекла, ды й сам Творца, толькi мастак мог чалавеку давесьцi. А цяпер тэхнiка yсё робiць. Ідзе чалавецтва па дарогах вайны, а за iм у абозе, на фурманках – кампутары, станкi, фотакамэры. Захацеy перад сьмерцю yласны адбiтак пакiнуць, забег у фургон, пстрык, пстрык – чатыры тры на чатыры без кутка, з вас тры баксы. А мастаку толькi й засталося, што дэкаратыyнымi плямкамi пакойчыкi аздабляць.

Вось бяжыць ён за калёнай ды жаласьлiва скуголiць:

– Дама, дамачка! Купiце карцiнку, нядорага. Яна вам блiндаж упрыгожыць!

А тая y адказ:

– Нахуй мне y блiндажы твая карцiна патрэбная! Я лепей у ГУМе рэпрадукцыю куплю!

Праyда, ня yсе, канечне, па сьметнiках туляюцца. Нехта з дэкаратыyных пародаy у цяпле жыве ды пайку неблагую атрымлiвае. Натуральна, калi yсялякi глямур мастацтвам лiчыць, то ня гэтак ужо й кепска. А некаторыя плямкi вар’яцкiх грошай каштуюць! Вунь «Хлопчыка зь люлькай» Пiкаса нядаyна за сто чатыры мiльёны баксаy нейкi кот таyстапузы набыy!

О! Чалавек iдзе! Мо’ запытацца y яго? А, ладна… Лухта гэта yсё! Быy напалову богам, а стаyся сабачкам дэкаратыyным! А тым, хто нязгодны, толькi й застаецца y нагу каму-небудзь учапiцца. Ну хоць бы вунь таму мужыку, што iдзе па сьцежцы!»

Дарога yсё далей i далей сыходзiла y глыбiню вечара, але нiякай бэнзакалёнкi на ёй не траплялася. Калi нарэшце Андрэ трапiy у нейкую вёску i знайшоy ля выезду зь яе бэнзакалёнку зь невялiкай крамай, то выгляд ён меy ужо досыць стомлены й раздражнёны. Аднак у краме раздражненьне yзрасло яшчэ больш, калi, падышоyшы да прылаyку зь пiвам, ён зiрнуy на кошты.

– Шайзэ!!! Фак! Фак! Фак! Грыбочкi-галюцынагены! – гучна прамовiy уголас Андрэ i, з агiдай узяyшы дзьве бутэлькi, са змрочным выглядам накiраваyся да касы.

Наведнiкаy у такi позьнi час у краме не было, таму ён злавiy на сабе толькi зьдзiyлены погляд гандляра, якi зiркаy так, быццам убачыy жаyнера Першай сусьветнай вайны, што выпадкова заблукаy у тутэйшых глухiх мясьцiнах.

Каб не расчароyваць чалавека, Андрэ, падышоyшы да касы, прыжмурыy правае вока i з наyмыснай хрыпатой у голасе прамовiy:

– Скажыце, таварыш, французы y вёсцы ёсьць?

У адказ «таварыш» агучыy доyгую i няyцямную фразу, сэнс якой зводзiyся да слова «няма».

– А рускiя?

– Няма!

– Ісламiты? Антыглябалiсты?

– Няма!

– Фу-ты! Дзякуй богу! – Андрэ з палёгкай уздыхнуy, i хацеy ужо зьняць шалом, але yчасна спахапiyшыся, трошку прыпадняy яго i выцер з iлба пот.

– Камрадэ, а цi няма y вас больш таннага пiва?

– Бярыце гэта! За кошт установы!

– О!!! Дзякуй! Вы высакародны чалавек! Скажыце, цi далёка да лiнii фронту?

– У нас вайна даyно скончылася!

– А y нас, мабыць, нiколi ня скончыцца… Яшчэ, таварыш, у якiм напрамку Нахрэннахостэн?

– Зараз выйдзеце i павернеце налева. Гэта тры кiлямэтры адсюль.

– Дзякуй, камрадэ! Бывайце! Нiкому не кажыце, што вы мяне бачылi! – Андрэ кiнуy пiва y заплечнiк i, насьвiстваючы «Рот фронт», выйшаy з крамы.

Апынуyшыся на вулiцы, ён падумаy, што дабiрацца да Гановэру сёньня yжо няма сэнсу, а будзе слушным знайсьцi начлег тут. Тым больш, наyкола разьлеглiся бясконцыя палi зь цюкамi сьвежай зжатай саломы. Ён адшукаy добрае месца i, распакаваyшы пару цюкоy, склаy сабе yтульны ложак.

Пасьля пiва й сьцiплай вячэры ён адчуy, што радасьць жыцьця iзноy вярнулася да яго. У параyнаньнi зь ёю гэты iдыёцкi выпадак з дахам быy, па сутнасьцi, нiчым, такiм сабе маленькiм каменьчыкам, што патрапiy у чаравiк па дарозе да новага жыцьця. Заставалася толькi выкiнуць яго са сваiх успамiнаy ды йсьцi далей на yсход, блiжэй да yзыходу сонца.

Ён развалiyся на залатым ложку, раскiнуy рукi i паглядзеy на неба. Зорак не было – яны хавалiся дзесьцi за аблокамi. Водар сьвежай саломы дурманiy яго yспамiнамi дзяцiнства.

«Як мне адразу да галавы не прыйшло! – нечакана асянiла Андрэ. – Вось дзе павiнен хавацца галоyнакамандуючы y залатым шаломе, каб не патрапiць у пэрыскоп прыдурку з варожага акопу! Салома. Толькi яна робiць цябе непрыкметным, нябачным, незаyважным. Вядома ж, штаб трэба разьмясьцiць у стозе саломы!

…Эх, шкада, што цяпер няма рэвалюцыi, на якую можна адправiцца. Паехаць бы куды-небудзь у Мэксыку, да Вiльi ды Сапаты, альбо стаць паплечнiкам Гарыбальдзi, а можа, Рабэсп’ера. Цiкава… Калi сячы галаву гiльяцiнай, цi ня будзе шалом перашкодай?.. А раптам яна не пакоцiцца, як качан сьвежаадрэзанай капусты, а yпадзе yнiз ды yтыркнецца пiкай у драyляны наст эшафоту… Стане на памосьце, як дэсэрт у залатой вазе…

…Не… лепш апынуцца y сямнаццатым у Пiцеры ды пайсьцi на штурм Зiмняга… Прыyкрасная была б карцiна – разам з матросамi залезьцi y прускiм шаломе на чыгунную царскую браму з залатымi арламi…

…бальшавiкам бы гэта не спадабалася… сказалi б, што я кайзэрскi лазутчык…

…можна на шалом будзёнаyку надзець… усё адно яны аднолькавай формы… а потым адправiцца будаваць новы сьвет для балотных людзей…

…так, штаб трэба абавязкова y стозе зрабiць…

…шкада… адзiную рэвалюцыю зараз чурбаны y паранджах зьдзяйсьняюць… фу, мярзота… выправяць у пекла чарговую партыю нявiнных цывiльных, а потым красуюцца y тэлевiзары… паскуды… паднялiся на нафтадалярах… грэбаны АПЭК… i яшчэ yвесь час шантажуюць… маyляy, здабычу зьнiзiм…

…чаму yсялякай свалаце yсе скарбы сьвету дастаюцца, а нам толькi багны, бярозы ды сосны… бэмц, бэмц… партызанскiя сёстры… бэмц, бэмц

… ды цьвiль балотная…

…мундзiры таксама трэба жоyтыя пашыць… бо як жа y стозе – ды y зялёным… заyважна будзе…

…i пагоны жоyтыя… бэмц, бэмц…

…i боты… бэмц, бэмц… – кружлялi y галаве Андрэ водгукi анты-антыглябалiсцкага рэпу.

…а гэтыя антыглябалiсты… бэмц, бэмц… таксама прыдуркi… бэмц, бэмц… толькi i могуць, што бiць вiтрыны… бэмц, бэмц… у вайнушку нагуляюцца, а потым зоймуць бацькавы фатэлi… бэмц, бэмц, бэмц…

….

…трэээба выызваляаааць… бэмц, бэмц… балот…нае…пле…мя…. бэмц…

…

…………пээ…рыс…коп……….тааак…самааа… жоооyy…тыыы….. бэээмц…»


* * *

Пад думкi пра рэвалюцыi ён незаyважна заснуy на шыкоyным саламяным ложку. Дзесьцi непадалёк буркатаy аyтабан. Тысячы машын несьлiся па iм да вялiкiх жоyтых гарадоy. За шэрымi аблокамi, мiргаючы чырвонымi вочкамi, праляталi самалёты. Вышэй, над iмi, рухалiся спадарожнiкi-шпiёны, што назiралi за жоyтымi гарадамi, аyтабанамi й чырвонымi вочкамi самалётаy. Дзесьцi зусiм высока над спадарожнiкамi праплывалi камэты, нараджалiся новыя зоркi, пачыналiся iншыя сусьветы. А яшчэ вышэй, над усiмi, вiселi чорныя дзiры, што пажыралi камэты, зоркi ды iншыя сусьветы з аyтабанамi, жоyтымi гарадамi, машынамi ды самалётамi.

І пакуль Андрэ спаy, тысячы машын зноy i зноy несьлiся да буйных гарадоy, самалёты ляцелi, спадарожнiкi назiралi, а вялiкая жоyтая зорка пад назваю Сонца павольна yздымалася з-за гарызонту, каб вярнуць усiх у новы дзень…

Прачнуyся ён досыць позна. Стомленасьць апошнiх дзён, бяссонныя ночы прымусiлi яго розум патануць у настолькi глыбокiм сьне, што ён не адчуваy шалома, не круцiyся з боку на бок, не бадзяyся па п’яных кутох, не купляy валёнкi, не захрасаy у шафах i абудзiyся, калi сонца паднялося yжо зусiм высока над саламяным полем.

Вылезшы са стогу, Андрэ накiраваyся да трасы, што гула побач. Па дарозе ён знайшоy дзеравяку памерам сантымэтраy пятнаццаць на пятнаццаць i, дастаyшы сьцiзорык, зрабiy па цэнтры невялiчкую адтулiну. Затым прыкруцiy калодку да шпiлю шалома i, задаволены сваiм вынаходнiцтвам, рушыy далей. «Гэтак надзейней, – падумаy ён, – а то зноy праб’ю дах якому прыдурку».

Машыны доyга праяжджалi мiма, не спыняючыся. Нарэшце паджылая спадарыня на вельмi дарагiм аyто yзялася падкiнуць Андрэ да Гановэру. Ужо маючы досьвед аyтамабiльнага падарожжа y шаломе, ён адразу ж забраyся на задняе сядзеньне й расьцягнуyся на шырокай скураной канапе.

Фраy Марта (гэтак звалi спадарыню) аказалася вельмi жвавай i цiкаyнай кабетай. Як толькi Андрэ развалiyся на вохрыстым фатэлi, яна тут жа спытала, чаму ён носiць на галаве гэтую кiтайскую пагаду. Андрэ ня надта хацелася пачынаць працяглыя тлумачэньнi, таму ён сьцiпла паведамiy, што зьяyляецца прыхiльнiкам культу Бiсмарка, што гэта новая надзвычай прагрэсiyная сэкта i едзе ён да сваiх аднадумцаy у Гановэр сьвяткаваць новы год, якi для iх пачынаецца сёньня, у дзень нараджэньня вялiкага Канцлера.

Палена ж, што прыкручанае да шалома, – гэта частка будучага сьвятога агню, якi яны запаляць дакладна апоyначы. Кожны зь ягоных братоy прывязе на кончыку свайго шалома па кавалачку сьвятарнага дрэва. Уначы, калi праб’е дванаццаць, яны зьбяруцца ля вялiкага рытуальнага вогнiшча, укленчаць i, пакланiyшыся, засунуць галаву y агонь. Калi сьвятое дрэва yзгарыцца, яны yзьнiмуцца i выканаюць вогненны танец з маленькiмi паходнямi на кончыках сваiх шаломаy. А затым ён выправiцца на yсход зь мiсiяй далучыць да iхняга брацтва новых адэптаy, што жывуць у цемры й няверы y багнах за Бугам.

Гэтая гiсторыя вельмi зацiкавiла фраy Марту. Прыехаyшы y Гановэр, яна пажадала Андрэ вясёлага новага году й высадзiла яго дзесьцi непадалёк ад Цэнтральнага вакзалу.

Надвор’е да таго часу зусiм сапсавалася. Ад самага ранку нябёсы хмурылiся, нiбыта yсiм выглядам давалi зразумець, што лета скончылася. Цяпер жа неба набрыняла чымсьцi цяжкiм i, ужо ня маючы моцы трымаць гэты цяжар, пачало нудна й манатонна аддаваць яго зямлi, зарадзiyшы доyгiм шэрым дробным дажджом. Андрэ зьняy кавалак сьвятарнага дрэва са свайго шалома i, паклаyшы яго y заплечнiк, паплёyся па нейкай маркотнай вулiцы y невядомым напрамку.

Пад шэрым небам i гэткiм жа шэрым дажджом горад падаyся яму таксама шэрым. Ён крочыy даyгой апусьцелай вулiцай, падобнай да бясконцага калiдору з мноствам зачыненых дзьвярэй. Над кожнай вiсела шыльда, якая мусiла патлумачыць, што менавiта адбываецца па той бок: Цырульня, Пiцэрыя, Музычныя прылады, Кебаб, Аптэка, Абутковая крама, Пральня, Кнiгi.

Зазiрнуyшы за вiтрыннае шкло, ён сапраyды знаходзiy там чалавека, што сядзеy у фатэлi з закручанай вакол шыi белай прасьцiною; нагрувашчваньнi барабанаy, гiтары, якiя акуратна адна ля другой вiселi y пакоi; некалькi туркаy за вузкiм жоyтым сталом перад вялiкiм конусам са смажаным мясам; жанчыну y белым халаце пры касавым апараце; iстоту y паранджы перад доyгiм шэрагам аднолькавых пральных машынаy; чараду дамскiх ботаy з цэтлiкамi y вiтрыне.

Дождж пачаy узмацняцца, i Андрэ падумаy, што yсё ж давядзецца дзесьцi схавацца. Да таго ж, узьняyся вецер, i надвор’е yжо напоyнiцу yяyляла зь сябе эталён восеньскай непагоды. Аднак варыянтаy прытулку было няшмат. Заставалася пайсьцi y найблiжэйшую шматпавярховую краму ды шпацыраваць там мiж вiтрынаy з выглядам заклапочанага пакупнiка альбо рушыць на цэнтральны вакзал, дзе прынамсi можна было знайсьцi пустую лаву ды, уладкаваyшыся на ёй, перачакаць залеву. Выбiрацца зараз на трасу з рызыкай сустрэць ноч пад дажджом ня мела сэнсу, i Андрэ, запытаyшы y мiнака, дзе знаходзiцца вакзал, рушыy у яго напрамку. Датупаyшы да вялiзарнага будынку з надпiсам «Банхоф», ён увайшоy усярэдзiну i з абыякавасьцю зазначыy, што вакзал насамрэч месьцiyся менавiта тут.

Як i кожная падобная yстанова, гановэрскi банхоф жыy сваiм адмысловым жыцьцём, шмат у чым не падобным да жыцьця навакольных кварталаy. У адрозьненьне ад iншых, драбнейшых, вакзалаy, дзе yначы звычайна yсё зацiхала, ён гаманiy, сустракаy, выпраyляy бесьперыпынку, круглыя суткi. Горад месьцiyся на перакрыжаваньнi шляхоy, таму цягнiкi iшлi празь яго несупынна. Да таго ж, прасторы ён меy велiзарныя, i y гэтых прасторах зьмяшчалася мноства yсялякiх установаy: крамак, кавярняy, шапiкаy, iмбiсаy.

Натуральна, такi сымфанiчны аркестар розных начных забягалавак ня мог ня вабiць да сябе самую пярэстую публiку – тую, што зусiм не зьбiралася нiкуды ехаць. Проста хтосьцi даyно памяняy дзень на ноч i прачынаyся, калi iншыя yжо спалi, хтосьцi таксама б спаy, але, як i Андрэ, ня меy дзе. Для некага гэта была праца – абцяпваць тут па начох розныя гешэфты, хтосьцi проста сумаваy па жыцьцi i хацеy сустрэць чалавека, якому за бутэлечкай Корну можна было б распавесьцi свой сум.

Зьявiyшыся на вакзале, Андрэ адразу прыкмецiy на сабе yважлiвыя погляды яго сталых насельнiкаy. Людзi, якiя кагосьцi сустракалi, выпраyлялi або самi зьяжджалi, таксама зь цiкаyнасьцю пазiралi на дзiвака y шаломе, але ня больш як на калярытны падвiд панка. Самi ж панкi, жабракi, бяздомныя, наркаманы ды выпiвохi адразу адчулi y iм чалавека, якi, падобна да iх, нiкуды не зьбiраецца ехаць, а апынуyся тут, каб крыху заняць час. Ацанiyшы памеры вакзалу, Андрэ бязмэтна пабадзяyся па iм, перагледзеy вiтрыны ды рушыy да выхаду папалiць.

– Прывiтаньне! Цыгарэтай не пачастуеш? Перад iм стаяла маладая асоба y чорнай перакляпанай скураной куртцы зь пiрсынгам на yсiх прыдатных для гэтага частках цела. Андрэ моyчкi выцягнуy пачак i падаy дзяyчыне цыгарэту. Ён ня быy сквапны на цыгарэты, але цяпер, калi яны заканчвалiся й грошай набыць новы пачак амаль не заставалася, падобныя просьбы яго крыху раздражнялi.

– Дадай пяцьдзясят цэнтаy на пiва, – дама вiдавочна жадала працягнуць размову.

– Я й сам бы стрэльнуy у каго-небудзь пяцьдзясят цэнтаy на пiва, – неахвотна адказаy Андрэ, адчуваючы, што ня зможа yнiкнуць дыялёгу з дапытлiвай паненкай.

– Ты адкуль? – пацiкавiлася тая, зразумеyшы па акцэнце, што ён ня немец.

– Зь Беларусi.

– А дзе гэта?

– На yсходзе. Адразу за Польшай.

– У Расеi?

– Памiж. На лiнii фронту.

– Ааа! Чарнобыль!

Паненка ажывiлася i зь яшчэ большай цiкаyнасьцю зiрнула на незнаёмца y шаломе. Андрэ таксама больш уважлiва паглядзеy на яе. Дзяyчыне было гадоy дваццаць пяць. Выглядала яна цалкам няблага. Праyда, гэты крыху маскарадны, падкрэсьлена чорны прыкiд выдаваy у ёй чалавека шалапутнага, ад якога можна чакаць любых сюрпрызаy. «Мусiць, яшчэ тая сьцярвоза. Шукае сэнс жыцьця y любым экстрыме!» – падумаy Андрэ, падносячы даме запальнiчку.

– Куды ж ты накiроyваешся?

– Еду y Магiлёy, на пiyны фэстываль. Тут, у Баварыi, ёсьць Актобэрфэст, а y нас ён таксама праходзiць восеньню, але завецца Дажынкi, цi Вялiкае Сьвята Пiва y Могелi. «А яна нiчога! – злавiy сябе на думцы Андрэ, – можа, i не прыгажуня, але твар выразны, з характарам. Такая можа з паyабароту мужыкоy заводзiць. Калi змыць гэтую iдыёцкую, а-ля лэдзi Макбэт, чорную туш з вачэй, то будзе зусiм някепска», – i yголас дадаy:

– Хочаш – паехалi разам!

– Да-жiн-кi, – крыху каверкаючы слова, паyтарыла дзяyчына.

– Не дажiнкi, а дажынкi. «Ж» цьвёрдае. Бо «да жiнкi» – гэта як па-yкраiнску «да жонкi». Хаця не! «Да жонкi» будзе «да дружыны». А! Добра! Чорт зь iм!

– Ха! Я нi разу не была на yсходзе! Аднойчы мы езьдзiлi y Познань, але далей не даводзiлася выбiрацца.

– Знайшла мне yсход! У Познань – гэта амаль тое самае, што зьезьдзiць у Бон!

Андрэ пачынаy пакрысе ажыyляцца. Андрэйка, якi драмаy дзесьцi далёка yсярэдзiне, мабыць, ачомаyся ад суботняга перапою i высунуy свой заспаны лыч у гэты сыры дажджлiвы гановэрскi вечар.

– Ты павiнна yбачыць сапраyдны yсход! Зьезьдзiць да нас – тое самае, што наведаць Індыю! Беларусь – сьвятая зямля арыйскiх багоy! У часы акупацыi гаyляйтар Кубэ нават хацеy Асгард збудаваць у нашых багнах. Не пасьпеy, праyда. Масква бомбу пад матрац падклала. Дарэчы, як цябе завуць? Мяне – Андрэй, але тут, у Нямеччыне, сябры завуць Андрэ.

– Інгрыд!

– Інгрыд! Якое кляснае iмя! Гучыць як у багiнi з старажытнага нямецкага мiту! Ну што, едзеш?

– Добра, паехалi! У цябе ёсьць што-небудзь выпiць? – яна yсьмiхнулася з выглядам чалавека, якi, вядома ж, нi y якi Могель на сьвята пiва ехаць не зьбiраyся, але патусавацца вечарок зь дзiваком у шаломе y прынцыпе ня супраць.

У Андрэ яшчэ заставалася пятнаццаць эyра, якiя нядрэнна было б з розумам расьцягнуць да Бэрлiну. Але, зь iншага боку, падумаy ён, бутэлька «Егермайстару» y такi зябкi вечар была б вельмi дарэчы. «А, хрэн зь iм! Да Бэрлiну yсяго нейкiх дзьвесьце пяцьдзясят кiлямэтраy. Калi ранiцай выехаць, то пасьля заходу сонца я yжо буду з хобiтамi парыць мазгi грапай у Тахелесе», – вырашыy ён i yголас прамовiy:

– Ты ня ведаеш паблiзу якой-небудзь недарагой крамы кшталту «Лiдла»?

Увесь час, пакуль Андрэ размаyляy зь Інгрыд ды нахвальваy ёй вартасьцi магiлёyскага пiyнога фэсту, за iмi нястомна назiралi некалькi параy уважлiвых вачэй. Калi ж яны рушылi y бок найблiжэйшага недарагога супэрмаркету, нехта, вiдаць, добра знаёмы зь Інгрыд, паклiкаy яе i, пацiкавiyшыся, куды яны накiроyваюцца, асьцярожна запытаy, цi ня мог бы ён да iх далучыцца.

На што Андрэ, акiнуyшы вокам экстравагантную фрызуру кандыдата y кампанiю й крыху расправiyшы плечы, рашуча адказаy:

– Ведаеш, камрадэ, я вяртаюся з фронту й крыху патрацiyся y дарозе. Наступным разам, калi наведаю Гановэр, абавязкова пастаyлю выпiyку yсяму вакзалу, але сёньня, на жаль, «Егермайстру» хопiць толькi на дваiх.

Пакуль яны прабiралiся праз сутоньне дажджлiвых вулiцаy да недарагой крамы, Андрэ зацiкаyлена з усiх бакоy прыглядаyся да Інгрыд.

«Так, тое, што трэба! Я yзяy бы яе з сабой у сьвятую зямлю германскiх багоy!» Яму падабалiся паненкi крыху хударлявага, падлеткавага складу, зь невялiкiм бюстам ды зграбным азадкам, асаблiва калi ён, як цяпер у Інгрыд, быy туга абцягнуты чорнымi джынсамi.

Яшчэ y юнацтве y альтэрнатыву тургенеyскiм дзяyчатам Андрэ стварыy сабе вобраз фасбiндэраyскай жанчыны. У тургенеyскiх дзяyчатах, апроч таго, што iх укладала y недасьпелыя мазгi школьная праграма, яго не задавальнялi iх малая драматычнасьць, недастатковы yнутраны надрыy душы. Яны здавалiся яму гэткiмi нявiннымi панначкамi з шырока расплюшчанымi блакiтнымi вачыма, плюшавымi зайчыкамi зь мяккай канапы. У iх прысутнасьцi, яшчэ нiчога не зрабiyшы, а толькi падумаyшы, ён адразу адчуваy сябе нягоднiкам, распусным бабнiкам, сiняй барадой, згубцам маладых сэрцаy.

У процiлегласьць iм узор жанчыны, якую ён сэлекцыянаваy зь фiльмаy Фасбiндэра, уяyляy зь сябе выяву кубiстычную, з мноствам зломаy, перападамi сьвятла й ценяy. Гэта быy раньнi Пiкаса, а не вэлюравы, пастэльны Рэнуар. Фасбiндэраyская жанчына – не абавязкова немка, але заyсёды чалавек з драмай унутры, са складаным лёсам, магчыма, вялiкая сьцерва, але y ейнай прысутнасьцi Андрэ пачуваyся быццам бы роyным зь ёю, бо, калi ён нягоднiк, то й яна не анёлак.

Узiраючыся y Інгрыд, ён разумеy, што гэта менавiта яна – у самай клясычнай праяве, з тэатральна нафарбаванымi вачыма, пiрсынгам, кароткай фрызурай, чорным убраньнем ды yсялякiм мудрагелiстым дурманам у галаве.

Дабраyшыся да крамы, Андрэ yзяy «Егермайстар», па просьбе Інгрыд – шэсьць бляшанак пiва й на yсялякi выпадак лiтар таннага вiна y кардоне. На вулiцы, у сырой цемры, ён адразу адкаркаваy бутэльку, i пад iмглiстым дажджом яны адпiлi патрошку – за знаёмства!

– Ты чым яшчэ займаесься, акрамя пiyных фэстаy? – запытаy фасбiндэраyскi анёлак.

– Шукаю новае жыцьцё! Але yвогуле я мастак!

– Здорава! Я таксама спрабую маляваць! Калiсьцi нават хацела стаць мастачкай. І што ж ты малюеш?

– Ды так, глупства! Ужо нiчога не малюю! У Могелi помнiкi стаyлю… на могiлках. Раней, вядома, маляваy, вялiкiм мастаком хацеy стаць. Доyгiя валасы й бараду адпусьцiy, бэрэт, як у Гагена, насiy. А потым высьветлiлася, што вялiкiх мастакоy надта многа, а пакупнiкоy мала. А тут яшчэ да нас капiталiзм завiтаy – не жадаеш з голаду здохнуць – рабi розную лухту для салёнаy альбо yвекавечвай мёртвых! І yвогуле, вялiкiмi мастакамi yжо даyно не становяцца, iх робяць добрыя феi y чорных гарнiтурах, а калi такiх феяy у тваiм горадзе няма…

Андрэ зрабiy глыток з бутэлькi.

– У вас тут гэткае ж паскудзтва! Мастак, як сабачае лайно, – таксама нiкому не патрэбны. Так, шпурляюць яму падачкi з панскага застольля, каб ня здох з голаду альбо, крый божа, не yзбунтаваyся, як Шыкельгрубэр!

– Хто?

– У Адольфа прозьвiшча такое было – Шыкельгрубэр. Ён напачатку таксама вялiкiм мастаком жадаy стаць, а потым з галадухi yзбунтаваyся ды yсю Эyропу на вушы паставiy!

Тут Андрэ прыгадаy, што амаль суткi нiчога ня еy. «Добра, ня страшна! – сказаy ён сабе. – Затое «Егермайстар» лепш уставiць». На галодны страyнiк «Егермайстар» сапраyды клаyся някепска, i пасьля некалькiх глыткоy Андрэ yжо адчуваy добры прыход. Ён зрабiy яшчэ адзiн ладны глыток, усё болей запальваючыся, працягваy:

– Ты думаеш, калi па тэлевiзары y навiнах перадалi, што нейкую там карцiну купiлi за сто мiльёнаy баксаy, гэта нешта азначае? Бздуры! Сабачае лайно! Да мастака гэта ня мае нiякага дачыненьня! Чыстай вады шоy-бiзнэс! Як бы табе растлумачыць?.. Ну, да прыкладу, ёсьць дзьве калоды картаy. На кожнай карце напiсана iмя. У адной калодзе пяцьдзясят iмёнаy. У другой – дзьвесьце тысячаy. Калi ты y першую калоду патрапiy, то цябе тусуюць усюды – музэi, тэлебачаньне, вокладкi часопiсаy, сотбiсы розныя! І пяцьдзясят найбагацейшых пiнгвiнаy на тваё iмя стаyкi робяць! Велiзарныя грошы за твае працы даюць, купляюць, перапрадаюць, паветра напампоyваюць. Бо, па сутнасьцi, карцiна й ёсьць паветра на палатне, пустэча! Што y ёй можа каштаваць сто мiльёнаy?! Але калi ты y другой калодзе засеy, калi y вялiкую гульню цябе не запрашаюць, то, што б ты такога генiяльнага нi зрабiy…

– Якi клясны капялюш! Я цябе y iм адразу заyважыла, калi ты яшчэ швэндаyся па вакзале й лупiy вачыма па вiтрынах з сасiскамi, – Інгрыд нечакана перапынiла яго, прысунулася зусiм блiзка й працягнула да шалома далонi.

Андрэ раптам адчуy дотык цеплынi, якая зыходзiла ад яе, пад iмжыстым дажджом прасочвалася праз калючы швэдар i недзе yнiзе зьбiралася мяккiм ласкавым воблакам. Твар Інгрыд быy зусiм блiзка. Ён чуy яе дыханьне, бачыy маленькiя кроплi на шчоках, лёгкi пушок ледзь прыкметных вусiкаy над верхняй губой. Ён адчуy, як нейкая жывёльная сiла вабiць яго да гэтага пракляпанага скуранога эксцэнтрычнага анёлка. Не вытрымаyшы, Андрэ паклаy рукi на яе талiю, затым апусьцiy нiжэй. Пад шурпатай паверхняй джынсаy гуляла напружаньнем цела, якое хацелася схапiць, прыцягнуць да сябе, угрызьцiся y яго, як у сакавiты горка-салодкi яблык.

– Пайшлi да мяне, пакажу свае малюнкi. Я жыву непадалёк, з маiм бойфрэндам. Ён, вядома, поyны прыдурак, але зараз у яго рэпэтыцыя. Думаю, у хаце ён ня хутка аб’явiцца!

Не адрываючы погляду ад вачэй Андрэ, фасбiндэраyскi анёлак зрабiy глыток з бутэлькi, i яны рушылi на кватэру, якая сапраyды месьцiлася зусiм блiзка, у адным з прывакзальных кварталаy.

У хаце Інгрыд, як i варта было чакаць, панаваy мастацкi раздрай. Усiм выглядам яна давала зразумець, што тут жывуць людзi, для якiх плюшавая yтульнасьць, прынамсi пакуль, не зьяyляецца чымсьцi iстотным. Кватэрка была невялiкая й складалася з маленечкай кухнi, аднаго досыць вялiкага пакою й яшчэ аднаго зусiм дробнага. Нейкую жвавасьць яе разьдзяyбанаму iнтэр’еру надавалi дзьве сьцяны y вялiкiм пакоi – чорная ды пэрпэндыкулярная ёй чырвоная. У розных месцах, без анiякага парадку вiселi карцiны й малюнкi, зробленыя y даволi наiyнай манеры. Па цэнтры чорнай сьцяны красавалася вялiзарная, абведзеная колам лiтара А.

«Гэта добра, – падумаy Андрэ, – ува yсялякiм разе тут жывуць ня панкi». Увогуле ён нармалёва ставiyся да панкаy, але чамусьцi заyсёды, калi yзгадваy пра iх, уяyленьне малявала яму вобраз чалавека, якi пажырае сабачае лайно.

Усадзiyшы Андрэ на канапу, Інгрыд пачала выцягваць з розных закуткоy свае працы. Усе выявы былi зробленыя рукой чалавека, якi, вiдаць, нiколi ня меy школы клясычнага малюнку. Аднак у той жа час у iх грала нейкая дзiцячая шчырасьць. Было вiдаць, што аyтар жадае многае распавесьцi, але супрацiy матэрыялу – няyменьне падпарадкаваць яго сабе, зрабiць гэтак, каб ён стаy толькi мовай, – аблытваy мастака. Таму выказваньне атрымлiвалася няпоyным, нiбыта гучала y палову слова.

Андрэ, ведаючы па сабе, якiм ранiмым бывае мастак, а тым больш нэафiт у момант публiчнай манiфэстацыi, пачаy шукаць добрыя рысы y працах Інгрыд ды yсяляк падбадзёрваць яе. Слабых месцаy у карцiнах мелася ня менш, але Андрэ вырашыy, што пра гэта няхай распавядзе нехта iншы. Інгрыд поyзала на каленях па падлозе вялiкага пакою, раскладваючы перад iм усё новыя й новыя малюнкi. Часам яна выгiналася y такiх спакушальных паставах, што кроy, як вялiкая хваля аб пiрс, ударала Андрэ y галаву, прымушаючы яшчэ больш рассыпацца y пахвалах, у якiх ужо значную частку займала не самое мастацтва, а захапленьне выгiбам сьцёгнаy, абрысам плячэй i iншымi вабнотамi яе цела.

Нарэшце Інгрыд дастала невялiкую тэчку мiнiятурак i прысела на канапу. Цяпер яна зноy была зусiм блiзка. Андрэ адчуваy цеплыню яе нагi, што yсутык прыцiскалася да ягонай. Інгрыд прагарнула яшчэ некалькi малюнкаy, а потым нечакана павярнулася й паглядзела яму y вочы. Ён зноy паклаy руку на талiю й асьцярожна yсiм целам падаyся наперад. Інгрыд адсунулася крыху назад, пацягнулася кудысьцi рукой i раптам загасiла сьвятло вялiкага таршэру, што стаяy побач з канапай.

У цемры ён знайшоy яе вусны сваiмi, i y пацалунку яны накiнулiся адно на аднаго, як два маленькiя зьвяркi, што моцна засумавалi па каханьнi. Рука Андрэ сьлiзганула пад ейны швэдар. Ён адчуy цеплыню пругкай скуры. Сярод мяккага аксамiту далонь намацала тоненькi халадок маленькага пярсьцёнка, якi абвiваy пупок Інгрыд. Такiя ж два пярсьцёнкi ён намацаy вышэй. Яны пратыкалi смочкi маленькiх грудзей. Асьцярожна зьняyшы чорны швэдар, Андрэ зь пяшчотай пачаy вывучаць вуснамi yсе магчымыя пiрсынгi ейнага цела…

– Цi можаш ты зьняць шалом? – нечакана прашаптала Інгрыд. – А то вока мне выб’еш ягоным шпiлем.

– Не!

– Чаму? – цiха прастагнала яна.

– У мяне безь яго не yстае! – прамуркатаy Андрэ, наблiжаючыся вуснамi да самага салодкага пiрсынгу на ейным целе. – Ухапiся рукамi за шпiль, i ты зразумееш, як гэта yзбуджае…

Бойфрэнд сапраyды аказаyся поyным прыдуркам. Калi y гадзiну папоyначы ён увалiyся y хату, Андрэ зь Інгрыд пiлi пiва на кухнi. «Егермайстар» да таго часу yжо, вядома, скончыyся, i яны проста цiха размаyлялi, пазнаючы адно аднаго лепей.

Зьявiyшыся на кухнi, бойфрэнд ва yпор зiрнуy на нечаканага госьця й грозна спытаy:

– Хто гэта? – так, як быццам Андрэ не было y пакоi.

– Гэта мой фрэнд. Ён застанецца y нас начаваць, – спакойна, як пра нешта вырашанае, што не патрабуе абмеркаваньня, адказала Інгрыд.

Патарашчыyшы нейкi час вочы на немаведама адкуль узьнiклага фрэнда й нiбыта згаджаючыся зь непазьбежнасьцю ягонай прысутнасьцi, бойфрэнд запытаy:

– Што гэта за сабачае лайно y цябе на галаве?

– Шалом!

– І табе шалом! Ты што – жыд?

– Не!

– Мусульманiн?

– Па-нашаму шалом – гэта ня мiр, а вайна! Гэта значыць шалом ваяра!

– Ты што – ваяр?

«Так, мярзотны тып!» – падумаy Андрэ, вытрымаy паyзу й прамовiy:

– Я маршалак!

– Ха, маршалак! І дзе ж тваё войска?

– Яно расьсеянае y багнах пад Магiлёвам. Я акурат накiроyваюся туды. Маё зьяyленьне будзе сыгналам да паyстаньня.

Зласьлiвы бойфрэнд пачаy пакрысе лагаднець, прысеy, узяy з рук Інгрыд бляшанку зь пiвам i, адпiyшы, спытаy:

– Як жа ты тут апынуyся?

– Мне давялося некалькi гадоy хавацца y Эyропе ад агентаy ахранкi. Цяпер я, атрымаyшы заданьне германскага генштабу, еду зь Цюрыху, вяртаюся з эмiграцыi. Дарэчы, тавагiшчы па пагтыi далi мне на дагожку пакуначак вiна! – i Андрэ палез у заплечнiк i выцягнуy адтуль той лiтар, якiм прадбачлiва запасься зь вечара.

– Такiм чынам, тавагiшчы, усенепгеменьнейша мы мусiм выпiць за спгаву нашай гевалюцыi!

Бойфрэнд зусiм ужо падабрэy, дастаy шклянкi й прадставiyся:

– Я – Макс!

– Цудоyна! Амаль Маркс! Андрэ!

Макс аказаyся не такiм ужо мярзотным тыпам, якiм падаyся спачатку. Тое, што ён быy поyным прыдуркам, не выклiкала нiякiх сумневаy. Але ж кожны творчы чалавек – а Макс лiчыy сябе музыкам i граy на гiтары y малавядомым пачаткоyскiм гурце – мусiць быць хоць крыху прыдуркам, iнакш яму няма чаго рабiць у гэтым бiзнэсе.

Напачатку ён узяyся распавядаць пра iхнi бэнд i пра новы альбом, потым дастаy дыск i паставiy паслухаць нешта з апошнiх запiсаy. Шчыра кажучы, Андрэ ня вельмi любiy гучную музыку, асаблiва калi iнструмэнты равуць адначасова, iмкнучыся перакрычаць адзiн аднаго, але з павагi да гаспадара дому старанна слухаy i, час ад часу пазiраючы на Інгрыд, цёрся пад сталом аб яе нагу насамi сваiх чаравiкаy.

Потым бойфрэнд выцягнуy з кiшэнi элеганцкую табакерку i прапанаваy пыхнуць. Андрэ ветлiва адмовiyся, сказаyшы, што не па гэтых справах. На што Макс утаропiy на яго такiя зьдзiyленыя вочы, як быццам упершыню y жыцьцi сустрэy адзiнага y сьвеце yнiкальнага чалавека, якi адмаyляецца ад марыхуаны. Каб не выглядаць поyным лохам, госьцю давялося патлумачыць: колькi ён нi спрабаваy прызвычаiць свой арганiзм да марыхуаны, нiводнага разу нiчога добрага з гэтага не выходзiла. Магчыма, ён сапраyды ёсьць той самы yнiкальны чалавек, якога трава не бярэ, але, наадварот, прыбiвае. Таму няма сэнсу пераводзiць каштоyны прадукт, а лепш ён вып’е вiна.

Не да канца паверыyшы, што такi цуд, калi трава не бярэ, iснуе y прыродзе, Макс забiy касячок, i яны зь Інгрыд пыхнулi. Андрэ ж выпiy яшчэ вiна ды паабяцаy, што, калi прыйдзе да yлады, адправiць Максу y падарунак марскiм транспартам з Уладзiвастоку вялiкi кантэйнэр «Беламору», каб яны надалей ня мучылiся з рознымi там самакруткамi. У дадатак ён вышле iм у Гановэр цэлую скрыню «Крыжачка», праyдзiвага, круцейшага за абсэнт дурману, настоенага не на нейкiх траyках, а на сапраyдных балотных грыбках-галюцынагенах.

Усё складалася някепска, i другi дзень новага жыцьця, у адрозьненьне ад першага, схiлiyся б да хэпi-энду, калi б не падаy голас гэты чортавы вакзал. На жаль, кватэра Інгрыд месьцiлася y небясьпечнай да яго блiзкасьцi, усю непрыемнасьць якой Андрэ адчуy пасьля першай гадзiны ночы, калi да iх на агеньчык пачалi наведвацца yсялякiя асобы, што засумавалi yначы й пасьпелi да гэтага часу знудзiцца i ад нуды вакзалу.

Спачатку намалявалiся два панкi. Яны былi yжо ладна абдзяyбаныя, але галоyнае, калi яны зьявiлiся на кухнi, там адразу стала шумна, цесна й няyтульна. Андрэ зразумеy, што вечар для яго скончыyся, i папрасiy паказаць месца, дзе можна прылегчы. Інгрыд адвяла яго y вялiкую залю, прынесла ватовую коyдру i сказала, што спаць ён можа тут, на канапе, а яны з Максам звычайна сьпяць у суседнiм маленькiм пакоi.

З кухнi зноy даносiлася музыка y выкананьнi Макса й яго бязьлiтаснага бэнду.

– Ну што, едзеш са мной у Магiлёy на сьвята пiва? – Андрэ прыцiснуy Інгрыд да сябе гэтак блiзка, каб адчуць усе пiрсынгi на яе целе.

– Ты псых… – яна дакранулася маленькiм пярсьцёнкам на нiжняй губе да яго вуснаy. – Трэба iсьцi! Абудзi мяне ранiцай…

Як i варта было чакаць, спакойна паспаць у гэтай кватэры не далi. Празь нейкi час пасьля першых двух панкаy зьявiyся яшчэ хтосьцi, потым яшчэ. Потым нехта сыходзiy, нехта прыходзiy. На кухнi раyла музыка, грымеy рогат, зьвiнелi бутэлькi. Потым Андрэ быццам забыyся y неглыбокiм крохкiм сьне…

Ён прачнуyся ад пачуцьця, што шалом спаyзае з галавы. Андрэ расплюшчыy вока й убачыy у цемры над сабой незнаёмага тыпа, якi, працягнуyшы рукi, асьцярожна спрабаваy зьняць зь яго шалом. Сон умомант зьнiк.

– Ах ты, падла, казёл!!!

Ён учапiyся y твар невядомага i з усяе сiлы адштурхнуy ад сябе. Той, звалiyшыся з канапы, ускочыy i кiнуyся да дзьвярэй. Андрэ схапiy першае, што трапiлася пад руку, i запусьцiy у невядомага сваiм чаравiкам.

Андрэ yзьняyся i, уключыyшы сьвятло, пачаy нэрвова хадзiць па пакоi.

– Ах ты, чортава багадзельня! Трахнутыя на галаву лузэры! Фак! Фак! Фак! – ён нiяк ня мог супакоiцца.

З кухнi па-ранейшаму чулiся галасы й грала музыка. Вiдаць, там гэтае здарэньне прайшло незаyважаным. Андрэ зазiрнуy у маленькi пакой – у iм спакойна спала Інгрыд. Ён расштурхаy яе i, калi тая расплюшчыла сонныя вочы, запытаy:

– У цябе ёсьць скотч?

– Якi яшчэ скотч, вiскi?

– Не, стужка такая клейкая!

– Ідыёт! Ідзi спаць! – яна павярнулася тварам да сьцяны.

Вярнуyшыся y пакой, Андрэ пачаy рыцца па розных шуфлядах у пошуках скотчу. Нарэшце ён знайшоy маток клейкай стужкi i, прыгаворваючы як закляцьце: «Чортава багадзельня! Чортавы лузэры!» – пачаy намертва прыкручваць скотчам шалом да сваёй галавы. Скончыyшы гэтую працу, ён узяy нейкi шалiк i для надзейнасьцi павязаy яго зьверху.

– Наце, курвы, выкусiце! Чорта з два цяпер вы яго здымеце!

Андрэ выключыy сьвятло, забраyся назад на канапу i перакананы, што да ранiцы можа спаць спакойна, заснуy.

Прачнуyся ён позна. Расплюшчыy вочы i адразу адчуy, што ягоная галава зрабiлася драyлянай. Скотч сьцiскаy вены, таму яна распухла й пачырванела. Андрэ yзьняyся з канапы й заyважыy у пакоi яшчэ нейкага чалавека: якiсьцi хрэн ляжаy ды пахропваy на матрацы y далёкiм куце. На кухнi yжо было цiха.

Ён скiраваyся y ванную й, разьбiнтаваyшы галаву, засунуy яе пад кран з халоднай вадою. Потым набраy яе y тазiк i, распрануyшыся, аблiy усяго сябе цалкам. Зiрнуyшы y люстэрка, ён заyважыy, што адзiн леy на шаломе паранейшаму бадзёра зiхацеy пазалотай, але другога шчыльна пакрывалi рэшткi жоyтага скотчу. Быццам ён, як кляшар, правёy ноч у кардоннай скрынi i цяпер сядзеy у ёй, рыкаy, незадаволена скалiy зубы, усiм выглядам даючы зразумець, што такi кшталт начлегу нiяк не адпавядае яго цэсарскай пэрсоне. Андрэ yзяy вяхотку i прыняyся выдаляць з шалома рэшткi кардоннага зьняволеньня, цiхутка мармычучы сабе пад нос:

– Прабач, прабач, Лёва, ня думаy, што такi паскудны скотч трапiцца. Лёва зьлева… Лёва з Магiлёва… Трэба вас неяк назваць… Вася. Бася, Базыль. Не. Нейкае кашэчае iмя. Уладзiмiр, Фiяклест, Сьвятаслаy, Сьвятагор, Сьвятадыр, Майдадыр, Варфаламей, Авакум, Грымiслаy, Сьвятаполк. Так! Няблага. Сьвятаполк! Сьвятаполк i Зыгфрыд. Не, Зыгфрыд не падыходзiць. Леапольд. Бальтасар. Грацыян, Гiльдэнстэрн, Гiльшэрзон, Бэyвульф, Валенрод… Хай будзе Валенрод. Добрае iмя. Сьвятаполк i Валенрод!

Закончыyшы шчыраваць вяхоткай, Андрэ зноy наблiзiyся да люстэрка. Валенрод, як i раней, зiхацеy пазалотай, але Сьвятаполк мiж тым выгляд меy крыху патрэпаны – на iм заставалiся дробныя парэшткi скотчу. Зь лёгкiм пачуцьцём незадаволенасьцi Андрэ апрануyся i выйшаy на кухню.

Галава крыху пабольвала – цi то ад скотчу, цi то ад вiна, што далi «тавагiшчы» на дарожку, цi ад пiва ды «Егермайстра», а можа, ад усяго адразу. На кухнi панаваy маyклiвы бардак мiнулай ночы. Валялiся пустыя бляшанкi, сьмярдзела недапалкамi.

«Час вастрыць лыжы на трасу», – падумаy Андрэ i пацiху прабраyся y маленькi пакойчык. Макс, расьцягнуyшы сваё даyжэзнае цела, спаy тварам да сьценкi. Інгрыд, на шчасьце, ляжала на краi ложка.

Андрэ запусьцiy руку пад коyдру й, як скульптар па матэрыяле, прайшоyся далоньню па выгiбах яе цела.

– Уставай, нам пара! – прашаптаy ён на вушка.

Інгрыд расплюшчыла вочы й нейкi час моyчкi глядзела на Андрэ.

– Нам пара! – паyтарыy ён.

– Куды пара?

– Як куды? У Бэрлiн!

– Ты ненармальны! – яна заплюшчыла вочы, потым iзноy зiрнула на Андрэ й дадала: – Пачакай мяне на кухнi.

Калi Інгрыд зьявiлася на кухнi, Андрэ пераканаyся y сваёй учорашняй здагадцы, што чорная касмэтыка яе толькi псуе, надае выгляд вульгарнейшы, чым ёсьць у жыцьцi. Насамрэч вочы фасбiндэраyскага анёлка аказалiся настолькi выразныя, што y прынцыпе не патрабавалi нiякай касмэтыкi, ну хiба самую дробязь.

– Шайзэ! Галава балiць, – Інгрыд прысела каля стала, заваленага пустымi пляшкамi з-пад пiва. Паглядзела на iх з надзеяй знайсьцi хоць адну неадкаркаваную. – Што за шайзэ ты пытаy мяне yначы?

– А так, глупства! Праехалi!

– Чортавы прыдуркi, хоць бы адну на ранiцу пакiнулi!

Вытрымаyшы паyзу, Андрэ палез у заплечнiк i выцягнуy бляшанку пiва, якую прадбачлiва заныкаy зь вечару.

– М-да… Хведар Мiхайлавiч мяне ня yхвалiць! – ён уявiy, як бровы Мiхалыча на партрэце пэндзля Крамскога нахмурылiся, а yказальны пальчык зрабiy некалькi амаль заyважных дакорлiвых рухаy. Затое вочы Інгрыд, наадварот, акрыялi – у iх зазiхацеy лёгкi агеньчык:

– Хто такi Фьедор Мiхайловiц? – адкаркоyваючы бляшанку, спытала яна.

– Ды так, знаёмы адзiн. Дастаеyскi. Дастае мяне па ранiцах! Прыйдзе, сядзе ля ложку й пазiрае сумнымi вачыма!

– Будзеш?

– Буду! Але пазьней! Дабярэмся да Тахелесу – тады яшчэ як буду! «Трэба пазнаёмiць яе з Хведарам Мiхайлавiчам!» – падумаy Андрэ, заyважыyшы, зь якiм задавальненьнем Інгрыд перакулiла шклянку пiва. Запалiyшы цыгарэту, яна запытала:

– Што такое Тахелес?

– Гэта калёнiя мастакоy у Бэрлiне. Табе там спадабаецца! Паехалi!

– Ты ненармальны!

– Ня хочаш? Ну й заставайся на гэтай смуроднай кухнi сярод бычкоy i пустых пляшак! А мне трэба на трасу! – Андрэ yзьняyся й дэманстратыyна накiраваyся да выхаду.

– Стой! – Інгрыд пiльна, ва yпор паглядзела яму y вочы. Некалькi iмгненьняy, не мiргаючы, узiралася y iх, нiбы счытваючы нейкую радыёграму, што перадавалася адтуль. Потым яшчэ некалькi iмгненьняy расшыфроyвала, аналiзавала, думала, вырашала й нарэшце прамовiла:

– Добра! Пакiну Максу запiску, што некалькi дзён буду y Бэрлiне! Паехалi!

Далей падзеi разгортвалiся iмклiва. Інгрыд хутка сабралася. Андрэ папрасiy яе y сувязi зь недахопам часу абысьцiся сёньня без гатычнага грыму. Ужо ля дзьвярэй Інгрыд зьняла зь вешалкi доyгае чорнае скураное палiто й працягнула яму.

– Апранi гэта! Да шалому яно больш пасуе!

– А як жа Макс?

– У яго ёсьць iншае. Потым вышлеш яму як-небудзь марскiм транспартам з Уладзiвастоку.

Бразнуyшы дзьвярыма, яны вышлi на вулiцу й рушылi на yсход, у бок узыходу сонца.




Фiнляндыя


Андрэ любiy вяртацца y гэты горад. Упершыню ён прыехаy у Бэрлiн праз пару гадоy пасьля таго, як зьнiкла сьцяна. Золкай сакавiцкай ранiцай ён выйшаy зь цягнiка на пэрон Бэрлiн-Цоо i yдыхнуy першы глыток яго паветра – дзiyнага паветра, настоенага на пахах позьняга сьнегу, паравознага гару, водару кавы зь iмбiсаy. Сустракаy яго стары прыяцель, таксама мастак, якi yжо некалькi гадоy як пераехаy сюды i y той час здымаy невялiчкую двухпакаёyку на Аранiенбургер штрасэ ва Ўсходнiм Бэрлiне.

Першае, што yразiла Андрэ, калi з вакзалу яны пешшу выправiлiся на кватэру, была калёна з залатым анёлам, тым самым анёлам зь «Неба над Бэрлiнам» Вiма Вэндэрса. Гэта падалося так незвычайна – яна стаiць сярод парку iсная i зямная, i y той жа час быццам ставiць пад сумнеy рэальнасьць тваёй прысутнасьцi тут. Бо гэтая прысутнасьць – адно дзiyны сон, iлюзiя, працяг фiльму, у якi ты выпадкова патрапiy нязьведаным шляхам.

Андрэ зьдзiвiла незвычайнае падабенства гэтага гораду зь Пiцерам. Калi ён убачыy яго пашарпаныя аблезлыя сьцены, парадныя з кацiным смуродам, кватэры са старымi шпалерамi, кавярнi, што нагадвалi пiцерскi «Сайгон», i нават прусакоy, якiх нiдзе больш у Нямеччыне ён не сустракаy, яму адразу стала тут неяк добра i yтульна, быццам у мiлым сэрцу горадзе сваёй маладосьцi.

Пасьля, калi Андрэ y самоце адправiyся шпацыраваць па Бэрлiне, горад уразiy яго размахам. Ён здаваyся ашаламляльна вялiзным, бясконцым – такiм, якiм у яго yяyленьнi i павiнен быць сапраyдны горад. Каб выйсьцi з цэнтру апоyднi й iсьцi, iсьцi, iсьцi кудысьцi yсё новымi вулiцамi, але yсё роyна не дасягнуць ускраiнаy да заходу сонца.

Увечары яго чакала яшчэ адно адкрыцьцё. Сакавiк толькi пачынаyся, таму горад даволi рана сышоy у сутоньне прыцемкаy, а затым хутка накрыyся цёмным вэлюмам яшчэ ня позьняга, а таму мiтусьлiвага вечара. Стомлены, Андрэ вяртаyся бясконцымi вулiцамi назад да цэнтру.

Для бадзёрасьцi ён купiy штоф моцнага напою i, зрэдку адпiваючы з пляшкi, цягнуyся да месца прызначанай зь сябрам сустрэчы, на стрэлку мiж двума мастамi ля yваходу y Бодэ-Музэум.

Дабраyшыся да Музэйнай выспы, Андрэ акамянеy ад убачанай прыгажосьцi. Уражвала нават не архiтэктура, што прамянела магутнасьцю i размахам, а тая атмасфэра, якая ахутвала велiчныя палацы. Гэта здавалася квiнтэсэнцыяй прускага духу, тым, што несла y сабе вобраз Нямеччыны, намаляваны y яго yяyленьнi яшчэ y юнацтве, калi ён узахлёб чытаy Гётэ, Кляйста, Гофмана, iншых нямецкiх рамантыкаy ды спрабаваy пранiкнуць у «Крытыку чыстага розуму» Канта.

Андрэ быy няблага знаёмы зь нямецкай лiтаратурай. Калiсьцi y маладосьцi ён вырашыy самаадукаваць сябе, прачытаyшы y храналягiчным парадку yсе галоyныя творы чалавечай думкi. Пачаyшы ад старажытных грэкаy, ён упарта, часам праз нуду i пакуту, адольваy стагодзьдзi. Дайшоyшы да новага часу i без асаблiвай цiкаyнасьцi праглынуyшы Пэтрарку i Дантэ, ён узяyся за немцаy. Тут Андрэ чакала адкрыцьцё, якое нешта перакулiла y яго сьвядомасьцi. Прыхапiyшы y бiблiятэцы шматтомны збор твораy Імануiла Канта, ён пачаy вывучаць «Крытыку чыстага розуму». Пранiкнуць у заблытаныя лябiрынты кантаyскай думкi было няпроста. Нядужа чаго зразумеyшы, Андрэ усё ж дачытаy да апошняй старонкi, сьцямiyшы галоyнае: напэyна, iснуе толькi ён, а наyкола ёсьць пустэча, цi рэчы y сабе, пранiкнуць у якiя ён ня можа.

Ён yявiy, што любы прадмет – кнiга, стол на якiм яна ляжыць, шклянка з гарбатай – усяго толькi чорныя замкнёныя скрынi, шафы, што лётаюць у такой жа чорнай бяздоннай прасторы. Уяyленьне чамусьцi малявала яму рэч у сабе менавiта чорнай шафай, завiслай у бясконцай пустэчы. Зазiрнуць за дзьверы шафаy было немагчыма. Але калi yявiць, што яны раптам адкрылiся, то yнутры зьзяла б усё тая ж чорная бяздонная пустэча.

Па сутнасьцi, сьвет наyкола рабiyся адным вялiкiм таямнiчым аб’ектам. Як бы мы нi намагалiся спасьцiгнуць яго, памацаць, лiзнуць языком, адкусiць кавалачак, паспрабаваць на смак, ён усё адно заставаyся толькi адлюстраваньнем у нашай сьвядомасьцi, а таму прывiдным, няпэyным, iлюзорным. Дастаткова заплюшчыць вочы, прыбраць рукi са стала, выключыць розум, нарэшце, памерцi – i yсё зьнiкае разам з табою… у пустэчу – загадкавую, неспасьцiгальную пустэчу. Гэтая думка так уразiла Андрэ, што ён нават упаy у дэпрэсiю, а калi выйшаy зь яе, то yзяyся за Нiцшэ, якi, на шчасьце, крыху паправiy кантаваную Імануiлам нэрвовую сыстэму.

Тады ж, у першы бэрлiнскi вечар, з муроy Пэргамону, што нiсходзiy сваёй велiччу y чорныя воды Шпрэе, на Андрэ глядзеy сам генiй нямецкага духу, яе фiлязофii, уяyлены y каменьнi архiтэктуры. З таго дня ён палюбiy гэты горад бясконца i незваротна. І вяртаючыся сюды, ён раз за разам рабiy гэта з радасьцю i лёгкiм трапятаньнем у сэрцы.




