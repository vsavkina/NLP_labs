Тэорыя змовы
Уладзiслаy Ахроменка


Калi твая зброя – кулямёт MG-42, а не дыктавы нож, калi ты атрымлiваеш асалоду ад шляхотнага каньяку, а не закiслага пiва, калi ты чытаеш папяровыя кнiгi, а не бязглуздыя сайты – гэты раман для цябе. Калi ты сапраyдны аматар вострасюжэтных iнтрыгаy, шматхадовых авантураy i феерычных пагоняy – без ваганняy бяры y рукi кнiгу.

Раман Уладзiслава Ахроменкi з правакацыйным назовам «Тэорыя змовы» y парадаксальнай i жорсткай форме ставiць тыя беларускiя пытаннi, якiя многiя баяцца сабе задаць нават у думках.

Адказы гучаць iранiчна, цынiчна, непрадказальна i радыкальна.

Чытай, думай, рабi высновы, спрачайся з персанажамi i аyтарам.





Уладзiслаy Ахроменка

Тэорыя змовы





© Уладзiслаy Ахроменка, 2011

© Распаyсюджванне. ТАА «Электронная кнiгарня», 2016





Дзейныя асобы



Наш час

Скiргайла – лiрычны герой, адраджэнскi паэт i малады спецыялiст;

Вершнiк з лесу – трапны стралок;

Качан – старшыня таргачоyскага райвыканкама;

Манда Іванаyна – загадчыца таргачоyскага Дома Культуры;

Казёл – iнфернальная iстота, быдла рагатае;

Прашмандоyка – звышнатуральная панначка;

Талаш – ветэран вайны;

Талашыха– старэча y кедах;

Дзiцятка – Боскае стварэнне;

Капiтан Капейкiн – афiцэр з расейскай вайсковай базы «Волга-Волга»;

Зульфiя– капiтанская жонка;

Лалiта– капiтанская дачка;

Прапаршчык Макруха– шафёр з расейскай вайсковай базы «Волга-Волга»;

Стары з медалямi– ветэран «органаy»;

Фрыц i Ганс– фашысты;

Аyка —парсючок старшынi таргачоyскага райвыканкама;

Мiкалай Францавiч Гастэла– Герой Савецкага Саюза, у рамане не з’яyляецца.


Не наш час

Клiмент VII – Рымскi Папеж;

Месiр Бенвенута Чалiнi – высокародны адраджэнец, дэмiург, бамбардыр i штукар Папежа Клiмента VII;

Месiр Францыск Гастэла – высакародны адраджэнец, нунцый Папежа Клiмента VII;

Каралева Бона – кузiна Папежа Клiмента VII.


У эпiзодах

Адраджэнцы, ведзьмакi, ветэраны, гуманiсты, iнвкiзiтары, калгаснiкi, калдыры, камiкадзэ, маскалi, мянты, нiньдзя, нячысцiкi, рагатае быдла, рыцары, самураi, фашысты, шляхта.

Падзеi адбываюцца на працягу пяцi апошнiх стагоддзяy у адраджэнскiх краiнах, а таксама y Сецiве, на нябёсах, у чыстцы i y пекле.




Пралог


Анёлы не лётаюць. Яны нябачна прасякаюць час i бароняць святынi ад рагатага быдла.

Як толькi гадзiннiк на вежы таргачоyскага касцёла адаб’е поyнач, флюгер-анёлак ажыве. Бляшаная рука паволi адсуне ад вуснаy трубу, ледзь чутна зашаргацяць сталёвыя крылы, i карункавая постаць на iмгненне выявiцца на тле цыферблата, каб распусцiцца y ядвабнае цемры. І скоцiцца знiчка на ганак Дома Культуры, i залачоныя стрэлкi гадзiннiка раптам хiснуцца налева, i пацячэ час у адваротным кiрунку…

Сонца выкацiцца на захадзе i yпэyненай дугою перакрэслiць неба над пожняй, каб звалiцца ва yсходнюю дрыгву. Таргачоyскiя хлопцы насадзяць на гачыкi зiхоткiх акунькоy, закiнуць iх у Дняпро i неyзабаве вывудзяць спраyных ружовых чарвякоy. Мужчыны з навакольных вёсак паздымаюць чырвоныя стужкi «Пераможцаy Дажынак», пасядуць за штурвалы, i паyстане за камбайнамi спелае калоссе. Ужываныя «опелi» i «форды» заблiшчаць свежай фарбай i пакоцяць на нямецкiя пляцоyкi аyтамабiльнага «сэканд-хэнду».

Сцяг над Таргачовам дзiyным чынам набудзе бел-чырвона-белыя колеры, але неyзабаве зноy стане чырвона-зялёным, толькi з сярпом i малатком. Зачынiцца, як i не было, пункт абмену валюты ва yнiвермагу. Перад гастраномам пашнуруюцца вiрлiвыя чэргi – мяняць гарэлку i цыгарэты на талоны.

Ветрык адсуне чарнобыльскiя хмары, пасушыць святочныя пiянерскiя кашулi, i радасная дзятва пабяжыць з перашамайскае дэманстрацыi па хатах. Зухаватыя дэмбелi адпрасуюць «парадкi» з блiскучымi медалямi i выправяцца служыць у Афганiстан.

Першы сакратар таргачоyскага райкама партыi yрачыста зачынiць гормалзавод i yласнаручна згорне кумачовы лозунг «Рашэннi ХХV з’езда КПСС – у жыццё!» Студэнты з’едуцца на вакацыi, i iх навюткiя джынсы «Montana» выклiчуць нязменную зайздрасць навучэнцаy ПТВ. Шалёная колькасць «Партвейну пералiецца з гранчакоy у высокiя зеленкаватыя пляшкi.

Мелiярацыйная тэхнiка вернецца на заводы, дзе яе разбяруць на часткi i неадкладна сунуць пад магутныя прэсы. Рачулкi i стаyкi набяруцца вадой. Забуяе кукуруза на калгасных палетках. Старшыня райкама згасiць першы y мястэчку тэлевiзар «Нёман» i на чорнае «Волзе» завязе яго y спецразмеркавальнiк. Хлопцы i дзяyчаты цэлымi класамi павяртаюцца з гарадоy да родных нiy, да родных хатаy. ЦК КПБ пастановiць тэрмiнова разбурыць непатрэбныя сiлiкатныя хрушчобы i аднавiць на iх месцы старасвецкiя дамкi, маёнткi i цвiнтары. У мястэчку адчыняць адзiную беларускую школу.

Раённы партактыy ачмурэла вернецца з «вобласцi», i словы «культ асобы» насцярожана сцiшацца y адлiжным паветры. Хрумснуць маразы, i начальнiк мясцовага МГБ цiшком павесiць над сталом партрэт Цанавы. Інвалiды-ардэнаносцы на шарыкападшыпнiкавых каталках павяртаюцца са спецлагероy i шпарка пакоцяць да шпiталяy, дзе вайсковыя хiрургi скальпелямi i пiлкамi прыладзяць iм адрэзаныя ногi. Дзяyчынкi з «рамяслухi» панура пасунуцца y бухгалтэрыю, каб здаць аблiгацыi дзяржаyнай пазыкi «На адраджэнне i развiццё народнай гаспадаркi».

Нямецкiя i аyстрыйскiя ваеннапалонныя разбяруць на цаглiны ампiрны Дом Культуры, атрымаюць у ахоyнiкаy зброю i з бязладнымi крыкамi «Гiтлер капут!» пашыхтуюцца пад сцягамi Трэцяга Райху. Савецкае войска iмклiва пакоцiцца на yсход. Партызаны выйдуць з лясоy, каб павыцягваць выбухоyку з-пад мастоy i аднавiць раскурочаныя рэйкi. Эсэсаyцы з нямецкай акуратнасцю скруцяць калючы дрот вакол гета, а таргачоyскiя габрэi са слязьмi на вачах паспорваюць з паласатых робаy жоyтыя шасцiканцовыя зоркi. Натоyпы yцекачоy бязладна пасунуцца па шашы да Мiнска, i нацысты арганiзавана пабягуць ад iх у свой Фатэрлянд.

Па начах на чыгунцы загрукацяць эшалоны з усходу. Чорны фургон «ЗiС расчынiць будку каля турмы, i канвой НКВД разгонiць вызваленых «нацдэмаy» крыкамi «Пайшлi, сукi!..» Камсамольцы адновяць крыжы на касцёле i царкве. Старшыня першага y раёне калгаса падымецца з чужой мяжы, кулi вылятуць з прастрэленай скуранкi, i малады камунiст вернецца y пралетарскi Пiцер. Пры з’яyленнi шабельнiкаy Булак-Балаховiча бальшавiцкi бронецягнiк зачахлiць пяцiдзюймоyкi i адсунецца да Смаленска.

Кайзераyскiя войскi раптоyна знiкнуць, а замест iх з’явiцца рота на чале з расейскiм штабс-капiтанам, якi паволi памаладзее, зменiць пагоны на паручнiцкiя, потым – на падпаручнiцкiя i з’едзе y родны маёнтак, да бацькi-лiцвiна. І хiснуцца крыжы на закiнутых могiлках, i дзяды паyстануць з трунаy, каб баранiць Айчыну. Сiвавусы iнсургент згадае, як Кастусь Калiноyскi сышоy з шыбенiцы, склаy паyнамоцтвы дыктатара i паехаy вучыцца y Пецярбургскi yнiверсiтэт. Жандары раздадуць даносы y абмен на храбусткiя асiгнацыi. Вольныя сяляне моyчкi заслухаюць царскi манiфест i радасна пададуцца y маскоyскi прыгон.

Шчыльныя шэрагi напалеонаyскiх войскаy пакрочаць смаленскай дарогай у Парыж, i штандары са словамi «Fraternitе, еgalitе, libertе» адаб’юцца y пацвiлых дняпроyскiх затоках. Нiжагародскiя драгуны старана адбудуюць таргачоyскi замак, занясуць у пакоi нарабаванае майно. Праваслаyная царква зноy стане yнiяцкай, i святар, якi прыедзе з Петрапаyлаyскай вязнiцы разам з касiнерамi Касцюшкi, павядзе казань у роднае мове.

Выганоyцы-засцянкоyцы, падперазаныя паясамi з цяжкiмi дзедаyскiмi шаблямi, пасядуць у шынку, а yвiшны Моyша прыбярэ ад iх у склеп вiно ды медавуху. Басота-галота Налiвайкi навыперадкi кiнецца па цэрквах, касцёлах, манастырах i кляштарах, каб як мага хутчэй вярнуць прысабечаныя скарбы. Стральцы Аляксея Мiхайлавiча цудадзейна рэанiмуюць, мо, палову насельнiкаy Таргачова. Сiбiрскiя гарады i рабскiя рынкi Астраханi абязлюдзяць, бо караваны нявольнiкаy пагоняць назад – да берагоy Дняпра, Прыпяцi ды Нёмана. І запаляцца жырандолi каралеyскага замка, i анёльскiя гукi вiёлаy да гамба адаб’юцца ад высокае дняпроyскае стромы. І каралева – яснавельможная Бона, запросiць танчыць сарабанду шляхотнага месiра Францыска Гастэлу – нунцыя Папежа Клiмента VII. І шэптам распавядзе яму пра адважнага вершнiка, якога паспалiтае людства раз-пораз сустракае на тутэйшых абшарах. І зразумее нунцый, хто такi гэты вершнiк. Але нiкому пра тое не раскажа, бо пабачыць на касцельнае вежы Боскае ззянне i святога анёла-ахоyнiка, якi распрастаy крылы над Таргачовам…




Частка першая. Фетышыст





1


Па-над чорнымi водамi варушылася шэрая пара. З бяздоннай дрыгвы yзнiмалiся блiскучыя бурбалкi. На дрымотных купiнах млява квахталi жабы. Безнадзейна родны ландшафт, напэyна, прымусiy бы сцiснуцца сэрца кожнага лiрыка, выхаванага на рыфмах «шыпшына», «дзяyчына» i «Айчына»…

– «Альтанка», «шклянка» i «партызанка», – прамэкала ад гушчару, i на балотнае выспе брутальна зацвердзiyся рагаты цень.

Зашархацелi хмызы, мiж карункавай папарацi iнтымна блiснулi ладныя лыткi y клятчастых калготках. У балотнай вадзе адбiyся вытанчаны жаночы профiль.

– Што паробiш… Беларусь – край паэтаy! – працурчэy зманлiвы, бы y русалкi, голас.

– Усе паэты – iдыёты! – рагаты па-хабёльску атабарыyся на валуне, формай i памерамi падобным да трона. – Толькi глянь, Прашмандоyка, чым яны тут натхняюцца…

За балотнымi мiражамi праяyлялася панарама паyсоннага Таргачова. Аyтаномныя вокны мiгцелi вугельчыкамi кiнутага вогнiшча. Аплылыя валы з рамантычнымi руiнамi часоy каралевы Боны нагадвалi пра былую велiч краю. Пад адхонам манатонна шаргацеy Дняпро, i хвалi тонкiм накатам шлiфавалi пясчаны бераг. – Я агентка, а не эстэтка, – Прашмандоyка сузiрала краявiд з казённай адчужанасцю. – Хочаш сказаць, нiбыта y такiм занядбаным мястэчку можа перахоyвацца суперзброя, якая дае yладу над Сусветам? Але ж iснуе некалькi…

– Падробкi, – голас рагатага прагучаy цiха i небяспечна, нiбы палёт кажана. – Падробкi, выштукаваныя па замове сярэднявечных iдэолагаy. А праyдзiвую суперзброю апошнi раз бачылi тут, у Таргачове. Гэта дакладна.

Цяпер панначка y клятчастых калготках вывучала краявiд, нiбы заyсёднiца элiтнага касметычнага салона – новую вiзажыстку. У халодных сiнiх вачах адбiлiся таргачоyскiя дамкi, гаражы з крадзенай бляхi, парфенон раённага Дома Культуры.

– І няyжо нiхто больш пра гэта не ведае? – Прашмандоyка недаверлiва прыкусiла губу.

– Тутэйшы люд жыве адно на рэфлексах, а таму нiхто суперзброю тут нават i не шукаy.

– Але ж, такiм, як мы, да святыняy не падступiцца! Бог не цяля, бачыць круцяля! – Я yсё разлiчыy, – з iнтанацыямi прафесiйнага палiтолага мэкнуy рагаты. – Пан Бог, якому звычайна напляваць на пакуты гэтага занядбанага народу, зрэдку бывае лiтасцiвы i пасылае сюды паэтаy. Але ж гэтыя iдыёты могуць iснаваць адно y хвараватых прыдумках, з адпаведнымi рытуаламi, фетышамi i мроямi. Як i мае быць, мроi заyсёды канфлiктуюць з рэчаiснасцю, тады паэты просяцца да нас. Аднак Пан Бог чамусьцi даруе iм усё, а святынi самi iдуць у рукi да блазнаy… Агентка Прашмандоyка, слухай заданне. Першае. Выправiцца y Таргачоy. Другое. Знайсцi якога-небудзь тамтэйшага паэта. Трэцяе. Спакусiць i падмануць…

– Аператыyная распрацоyка. Вярбовачная сiтуацыя. Кантракт на запродаж душы, – сiнявокая панначка свядома прапускала вiдавочныя лагiчныя пабудовы. – Святыня трапляе да нас, i…

З вiльготнае цемры блiснулi iнфернальныя вочы, налiтыя змрочным ззяннем.

– … i мы yжо не дазволiм Пану Богу збудаваць аднапалярную мадэль свету, дзе запануюць справядлiвасць, свабода i любоy да блiжняга! Мы не дапусцiм, каб у тую ж Беларусь экспартаваyся чужынскi для яе лад жыцця. І мы катэгарычна супраць дыктату Ягонай звышдзяржавы ды прапаганды падвоеных стандартаy!

– Асiметрычны yдар? – недаверлiва прыкiнула Прашмандоyка.

– Нечаканы i смяротны! – мройлiва прамэкала з валуна. – Гэтай суперзброей аднойчы yжо забiлi Сына Чалавечага… Варта i паyтарыць.

Пранiзлiвае конскае iржанне скаланула балотную глухмень. Цокнулi капыты, рыпнула сядло. Летуценнiкi сiнхронна азiрнулiся…

Памiж чэзлых бярозак i крывых асiнак сунуyся зухаваты вершнiк. З-пад шырокага капелюша блiшчэлi халодныя сталёвыя вочы, рыхтык, як у шэрыфа з вестэрна. Доyгi плашч абляпляy постаць скульптурнымi зморшчынамi. На абцасах шляхотных ботаy зiхацелi зорачкi шпораy. Сiвы конь хроп i нядобра касавурыyся на рагатага.

Вершнiк упэyнена прыyзняyся y страмёнах. Па-над конскай грывай блiснула руля абрэза – вогненная ружа расквецiла вiльготную цемру. Магутны валун пад рагатым раскалоyся, i жарынкi трасерамi yспаролi сутонне.

– Апошнi раз папярэджваю, – спакойна канстатаваy трапны стралок. – А ну, на хрэн адсюль, быдла рагатае!

Зляканыя ценi кiнулiся да балотнага вакна. Бултыхнула, цвiлая вада наморшчылася пукатымi коламi.

Снайпер клацнуy затворам – дымная гiльза ценькнула з патроннiка.

– Змова i зброя, – абрэз паволi апусцiyся y кiшэню плашча. – Талерантнасць i памяркоyнасць… І чым жа, цiкава, усё гэта скончыцца?

Вершнiк пiльна yгледзеyся y жоyты местачковы мiраж за балотам i ласкава пасмiхнуyся:

– А калi па рогах?..




2


—..жны цi!.. кога шчэ ыло веце!.. – стэрэафанiчнае рэха пругка адбiвалася ад старажытных замкавых муроy i шыфравала словы, што гарохам сыпалiся з бляшанага рэпрадуктара. – …iгу рода ыць ах!..

Сухiя галiнкi грыфельна раскрэслiвалi чыстае травеньскае неба. Памаранчавае сонейка плёскалася y срэбных калюжынах. Манументальная спаруда, укрытая белым прасцiрадлам, мiжволi вабiла зрок таргачоyцаy, сабраных на замчышчы з нагоды святкавання Перамогi. Меланхалiйная абыякавасць твараy абсалютна не адпавядала тэзiсам:

– … кожны трэцi! … такога яшчэ не было y свеце!.. подзвiгу народа жыць у вяках!..

Старшыня таргачоyскага выканкама Качан, немалады мужчына з дробнымi тупымi вушкамi, спрактыкавана гнаy тэкст у мiкрафон. Рэпрадуктар паслухмяна азываyся гудкiм вакзальным рэхам, кiдаючы y паветра злiплыя словы:

– …ля сых ашых едзяy та yдная ба!..

Пры фразе «Для yсiх нашых суседзяy гэта сапраyдная бомба!» лядашчы ветэран, што стаяy каля загадкавай спаруды, блямкнуy медалямi медна-нiкелевага сплаву i голасам камандзiра расстрэльнага yзвода скамандаваy:

– З Богам!..

Прасцiрадла надзьмулася пухiром i спаyзло паволi. Прысутныя адно захаyкалi.

– Нi х-х-храна сабе… – прамовiy нехта тупа.

З басейна, аблiцаванага блакiтнай сантэхнiчнай кафляй, тырчэy магутны п’едэстал. На iм высiлася сапраyдная пяцiсоткiлаграмовая авiябомба. Пёркi стабiлiзатара выторквалiся iнфернальнымi рожкамi. Надпiс «За Беларусь!» на жахлiвым боепрыпасе ззяy свежым лакам. Двое бетановых эсэсаyцаy, тыповыя Фрыц з Гансам, ваяyнiча цэлiлi са шмайсераy у пратакольны лозунг. Кампазiцыю давяршала масянджовая шыльда, якая тлумачыла недасведчаным: такая ж самая бомба была на борце самалёта Мiкалая Францавiча Гастэлы «ТБ-3ф» падчас апошняга гераiчнага вылету.

– Наш раённы аддзел культуры заyсёды змагаyся за духоyнасць i культуру y нашым раёне, – засведчыла Манда Іванаyна, мажная цётка y аксамiтнай спаднiцы з нашытымi ружамi. – Усе ж такi Мiкалай Гастэла – амаль наш зямляк, яго дзеда хрысцiлi y тутэйшым касцёле… Подзвiг народа несмяротны!

– Хацелi якi танк цi самалёт паставiць, дык грошай не хапiла. Каб не шэфская дапамога нашых славянскiх братоy з вайсковай базы «Волга-Волга» – не было б у нашай сiнявокай Беларусi гэтай бомбы… – старшыня райвыканкама Качан задуменна пачухаy патылiцу i пасунуyся з трыбуны, дэманструючы прысутным дупу, сплясканую старшынёyскiм фатэлем. – Што б там некаторыя не гаварылi, а без Расii нам не жыць!

Цыцкастая малалетка з пiрсiнгам у пупе абсмактала бомбу хцiвым позiркам, пасля чаго яшчэ больш непрыстойна аблiзала вусны.

– Ваy! Як прыкольна! – ацанiла яна.

– От, Лалiтка, як бы такую бомбу на Нью-Йорк скiнуць, так бы ад фашыстаy-пiндосаy мокрага месца не засталося б! – павучальна патлумачыy малалетчын тата, капiтан Капейкiн. Іржавае рыпенне вентыля заглушыла наступныя словы расейскага афiцэра. З аyтаматных руляy Ганса i Фрыца шуганулi пругкiя струмянi, i над бомбай сюррэалiстычным нiмбам расквiтнела вясёлка. Па кафляным дне фантана паволi распаyзалася калюжына.

Ад перасоyнага буфета, размешчанага пад руiнамi замка каралевы Боны, цягнула апетытным куродымам магналаy, i бутэлечнае ззянне на сталах натхняла на працяг святкавання Перамогi. Сусальным золатам блiшчэy тульскi самавар. Змораны чаканнем народ з энтузiязмам пасунуyся да пачастунку.

Рэпрадуктар урачыста грымнуy:

		Усё вышэ, вышэ i вышэ
		Страмiм мы палёт нашых пцiц!

Неyзабаве пераможныя маршы змянiлiся эстраднымi спевамi, папулярнымi ва yстановах другой нацэначнай катэгорыi. Народ з аднаразовымi талеркамi i пластыкоyкамi атабарыyся пад старажытным мурам. Шчарбатыя зубцы адкiдалi на твары фантасмагарычныя ценi. У контурах смеццевых кантэйнераy угадвалiся абрысы падбiтых фашысцкiх танкаy. Колькi стомленых i yчадзелых ужо адпачывалi y аплылым замкавым рове.

Таварышы, я yсё разумею, – Качан распусцiy вузел гальштука, нацурболiy поyную чарку i дэмакратычна пасунуyся да паспалiтага людства. – Мой тата таксама працаваy у калгасе простым чалавекам, як i вы yсе. Але ж тут у нас самы цэньцер Еyропы, так што пiце акуратна, а то на мiнулыя святы ажно трох пераможцаy «Дажынак» камбайнам пераехала…

Спякотнае сонца схавалася y аблоках. Рулi шмайсераy спраyна палiвалi бомбу. У вiрлiвай вадзе фантана кулялiся пластыкоyкi, кружлялi абгорткi ад марозiва i папяровыя сцяжкi.

Народ паволi перацякаy ад помнiка да буфета i ад буфета да помнiка. У руiнах касцёла хавалiся рамантычныя пары. Зухаватыя маладзёны апетытна прыкладалiся да пiyных двухлiтровiкаy. Па Дняпры y пенiстай стужцы прайшла «ракета», i зеленкаватыя хвалi накацiлi на пляж белым зубчатым шумам.

Малалетка Лалiта выцягнула пiрсiнг з пупка, зашпiлiла яго y вуха i yзялася крытычна вывучаць у бакавым люстэрку выканкамаyскага «мерседэса» уласны адбiтак.

Капiтан Капейкiн жлукцiy гарэлку з армейскай бiклажкi i размаyляy з бомбай ласкавым рускiм матам. Ён абяцаy неадкладна распачаць полавую сувязь з самiм боепрыпасам, з капiтанам Гастэлам i яго мацi, а таксама са старажытнымi замкамi, сiнявокiмi краiнамi, заакiянскiмi фраерамi i нават з пархатым валацужным сабакам, якi недарэчна круцiyся пад нагамi.

Манда Іванаyна згорбiлася, акуратна адляпiла вiльготную блузку ад разамлелых цыцак i добразычлiва паглядзела на гiганцкi торт, толькi што выстаyлены на стол. Святочны бiсквiт у выглядзе ДОТу з «Лiнii Сталiна» аздабляy калiграфiчны крэмавы надпiс «Нiхто не забыты, нiшто не забытае!» Загадчыца Дома Культуры пацэлiла нажом у вафельны танк Т-34.

– Пятровiч, пайшлi торт есцi! – Манда Іванаyна цягнула шыю, выглядаючы Качана.

– А як наконт на брудэршафт выпiць, за мiлых дам? – iмпэтна адрэагаваy старшыня райвыканкама.

Сонечны прамень праслiзнуy у аблоках. Пляшкi на сталах успыхнулi шматабяцальнымi знiчкамi. З сядзiбы пад замчышчам данеслася iнтымнае рохканне. – Іванаyна, чуеш? – сентыментальна пасмiхнуyся старшыня выканкама. – Гэта мой Аyка… Сумуе, падшыванец!

– Дагэтуль кабанчыка гадуеш? – Манда Іванаyна засяроджана кроiла кулiнарна-патрыятычны шэдэyр.

– А то! Ты ж пры сваiм Доме Культуры калiсь таксама свiнчо трымала…

– А я вось думаю, неyзабаве павiнна дырэктыва выйсцi, якая yсiм дзяржслужачым прыватных кабанчыкаy забаронiць… – на iлбе Манды Іванаyны прарэзалася трагiчная зморшчына.

– А ты не думай. Я yжо гадоy пятнаццаць, як не думаю. Рабi, што кажуць, i yсё будзе добра. Бач, мерапрыемства yдалося. Народу падабаецца. Усiм, здаецца, дагадзiлi.

– Нiхто не забыты, нiшто не забытае! – па сiтуацыi азвалася загадчыца Дома Культуры.

– Куды там розным еyропам! – натхняyся Качан. – У нас тут, як у лепшых дамах, сама ведаеш чаго… Ну, давай, за стабiльнасць!

Знянацку ад фантана данеслiся стрыманыя мацюгi. Галовы прысутных лянотна павярнулiся да недарэчнага замяшальнiцтва. Натоyп хаатычна завiраваy; так здараецца, калi падпiтыя дзядзькi ловяць жвавага парсючка.

Качан глянуy у бок помнiка, сутаргова зглынуy торт i пралiy гарэлку на гальштук.

На кафляны парапет помнiка-фантана yзбiyся нязграбны маладзён з экстрэмiсцкiм надпiсам на футболцы. Яго анемiчны твар выяyляy незадаволенасць жыццём i далiкатнасць псiхiкi. Гэта быy малады спецыялiст Скiргайла, летась размеркаваны з Мiнску. У Таргачове яго yспрымалi, як бяскрыyднага вар’ята: пiша адраджэнскiя вершыкi, з усiмi гаворыць па-беларуску, але сацыяльна бяспечны, у стацыянар можна не выпраyляць. На дзяржаyным мерапрыемстве адраджэнец глядзеyся абсалютна недарэчна, як запаленая паходня y бомбасховiшчы. Двое разамлелых праваахоyнiкаy нязлосна зганялi маладзёна нанiз.

– Нiхто не мае права бiць паэта! – iмпэтна адбiваyся Скiргайла, i пырскi з аyтаматных руляy эсэсаyцаy ляцелi яму проста y твар. – Спадары мiлiцыянты, вы з народам, цi як?

– Скiргайла, ну злазь, Хрыстом-Богам прашу! – амаль спачувальна папрасiy цыбаты сяржант. – Я yсё разумею, сам беларускую школу канчаy. Толькi вось «спадаром» мяне абзываць не трэба… У нас у Таргачове за такое лыча чысцяць!

– Зноy гэты адраджэнец… – Качан са скрухай адставiy недапiтую чарку. – І чаго яму яшчэ трэба? Не можа святкаваць, як нармальныя людзi?

– Напэyна, вершыкi хоча пачытаць… – здагадалася Манда Іванаyна i нечакана прапанавала: – А хай пачытае… Свята ж – яно для yсiх!

Праваахоyнiкi каля фантана паглядалi пытальна. Качан павагаyся, дапiy-такi чарку i няпэyна варухнуy пальцамi.

– Ну, хай чытае… Толькi, каб гэтага не было. Ну, самi ведаеце, чаго…

Адраджэнскi паэт выцягнуy з кiшэнi пакамечаную паперку, расправiy вузкай белай далонню.

– Шаноyнае спадарства, усе, каму неабыякавы лёс нашай Бацькаyшчыны i матчынай мовы, мусяць ведаць, што Мiкалай Гастэла не толькi Герой Савецкага Саюза, але i нашчадак слыннага шляхецкага роду! Яго прапрадзед браy удзел у паyстаннi Калiноyскага, а больш далёкiя продкi служылi Бацькаyшчыне пры двары каралевы Боны са Сфорцаy i нават самому Папежу Клiменту VII… Карацей, Жыве Беларусь!

Узнiкла пачуцце ненатуральнасцi, нiбы yсе разам апынулiся на вулiчных кiназдымках. «Амерыканцы пасылаюць фiнанцы!» – позiркам пракаментаваy Качан загадчыцы Дома Культуры. «Вядома ж, любiць iхнюю «Жыве Беларусь!» можна адно за грошы!» – спрактыкавана адказаy позiрк.

Адраджэнскi паэт храбуснуy пальцам i кропнуy потам на аркуш.

		Дзе ж ты падзеyся, крылаты анёл?
		У краi пануе рагаты казёл…

Паветра наэлектрызавалася iмгненна. Твары таграчоyцаy злiлiся y адну дрыготкую пляму. У несвядомым натоyпе нехта пiскнуy i захлынуyся, прыкрыyшы далонькай рот.

Качан налiyся жоyцю, дробныя тупыя вушкi пачырванелi. Сiтуацыя вымагала неадкладнага адлупу. Старшыня райвыканкама рашуча падняyся i браненосна паплыy праз натоyп, пракладаючы дарогу локцямi i жыватом. Манда Іванаyна сунулася следам i выбачалася:

– Вы ж самi yсё бачыце… Прадаyся i адпрацоyвае!..

Народ iндэферэнтна саступаy дарогу начальству, дэманструючы паказальную недатычнасць да скандалу.

Але дабрацца да злоснага адраджэнца не атрымалася…

Асляпляльны зiгзаг маланкi прымусiy усiх на iмгненне заплюшчыць вочы. З ясных нябёсаy пагрозлiва грымнула, зямля пад нагамi мякка i важка здрыганулася. Гарачае паветра ляснула па спатнелых тварах цяжкой аплявухай. Дробна закалацiлася недапiтая гарэлка на сталах. Са шчарбатых муроy каралеyскага замка зашаргацелi каменьчыкi.

Агаломшаныя таргачоyцы сiнхронна залупiлi бельмы yгару. Па небасхiле распаленым ядром кацiyся вялiзны агнiсты шар у доyгiм дымным шлейфе. Ён на секунду быy затрымаyся па-над маштамi ЛЭП, пырснуy жарынкамi i паволi скацiyся за Дняпро, ва yсходнюю дрыгву.

Адбылося маyчанне…

Першай апрытомнела малалетка Лалiта.

– Упс! Бэтмэн! – пляснула y далонi капiтанская дачка.

Манда Іванаyна разгублена паправiла заколку y шасцiмесячным перманенце. – А можа, якi Тунгускi метэарыт? – няпэyна дапусцiла яна. – Цi НЛА з зялёнымi чалавечкамi… Браты па розуме!

– Гэта быy Гастэла! Ён вярнуyся, каб нарэшце парадак навесцi! – запэyнiy лядашчы ветэран з вертухайскiмi медалямi, закацiy вочы пад лоб i пранiкнёна зацягнуy: – «А на левай грудзi профiль Ста-алiна…»

– А мне здаецца, гэта натаyскi спадарожнiк-шпегун, – Качан прыyзняyся на дыбачкi, выглядаючы y натоyпе знiклага адраджэнца Скiргайлу. – Вось i па цiлявiзары неяк перадавалi, што y iх у Пентагоне выведка надта добра пастаyлена. Зараз сiгналiзую, куды трэба, – старшыня выканкама выцягнуy мабiльнiк.

Да грамады падцягнуся моцна паддаты капiтан Капейкiн. Яго бляклыя вочкi ззялi пераможнай сувораyскай шызафрэнiчнасцю.

– Ты што, Пятровiч, недапiy цi перапрацаваy? – расейскi вайсковец узяyся круцiць гузiк на пiнжаку местачковага начальнiка. – Наша агульная радзiма нас тут i паставiла, каб вас, браткоy-беларусцаy, ад Еyропы ратаваць. Куля дура, штых маладзец, i yсiм цэ-рэ-вушнiкам… самi ведаеце што! Бля буду, слова рускага афiцэра даю!..

Кабанчык у сядзiбе спалохана сцiшыyся. Распараная Манда Іванаyна абмахнулася газеткай. Малалетка Лалiта храбуснула чыпсамi i зацiкаyлена паглядзела на пiва. Старшыня выканкама пахмурна маyчаy. Дымны след у сiнiх нябёсах спараджаy у яго розныя думкi, i галоyнай была такая: зрыy вайскова-патрыятычнага мерапрыемства не мог стацца выпадковым.

Адраджэнская футболка yжо лунала памiж аблушчаных калонаy Дома Культуры. Аyтар экстрэмiсцкiх вершыкаy вiдавочна спадзяваyся пазбегнуць адказнасцi.

– Сёння ён нацыяналiстычныя вершы чытае, заyтра y фантан насерыць, а паслязаyтра сюды заакiянскiх каyбояy па рацыi навядзе! – Качан рашуча пакiраваy да ДК. – Зараз ён нам за yсё адкажа!..

– Усё ж такi малады спецыялiст, – талерантна запярэчыла загадчыца Дома Культуры. – Несвядомы яшчэ. Трэба правесцi з iм iдэйна-выхаваyчую працу… Мо, перавыхаваем?




3


Акуратная хатка з этнаграфiчнымi лiштвамi арганiчна yпiсвалася y краявiд: шэры гонтавы дах сярод яблыневай квеценi. Нагрэтае паветра працiналi выразнае стракатанне конiкаy i вiяланчэльная вiбрацыя пчолаy. Сiняя лакавая страказа апусцiлася на тын i цiкаyна паглядзела на дзядка з засiвераным тварам i вузлаватымi рукамi. Ветэранскiя калодкi яго пiнжака адлiвалi бляклай муаравай мазаiкай.

Стары засяроджана габляваy дошку. Бурштынавыя трэскi рытмiчна ляцелi на смарагдавую траву. Цёплы ветрык сыпаy у твар цесляру яблыневай квеценню.

– Ой, Божухна! – знянацку пачулася з-за пунi.

Страказа нашаторыла празрыстыя крыльцы i распусцiлася y паветры. Дзядок нават не павярнуy голаy; тутэйшы зварот традыцыйна да такога не абавязваy. Ён адклаy фуганак, выцягнуy з-пад варштату сталiчную газету i дбайна згарнуy «казiную ножку».

З-за пунi выйшла згорбленая старэча y зацёртай да бляску плюшавай душагрэйцы i стаптаных кедах. Яна панура тупала i паyтарала, як мантру: – Ой, бацюхна, ой, матухна!… Што ж гэты паганец нарабiy! У нас жа yсё сваё, з зямелькi жывем, як за дзядамi-прадзедамi, нi y кога не крадзем, нiякiх цудаy не чакаем… Кроп-бульба, гуркi-памiдоры, цыбуля-часнык… Пiздзiцыдаy не падсыпаем… Гэта ж трэба было так грады панiшчыць! Талаш, iдзi глянь!

Дзед Талаш дбайна запляваy «казiную ножку», кiнуy недапалак у бляшанае вядро i пасунуyся за пуню.

– Грады, кажаш, патапталi? – удакладнiy ён крыху разгублена. – А хто?

– Ды казёл нейкi… – усхлiпнула Талашыха i на yсялякi выпадак удакладнiла: – Мяркуючы па слядах.

Маштабы злачынства прымусiлi старэчу зноy зашморгаць носам. Ёй хацелася павалiцца на грады, абняць-шкадаваць зямельку i плакаць. Яшчэ з ранiцы на дагледжаным гародчыку стромка выцягвалiся сакаyныя стрэлы цыбулi, бухмацiyся пяшчотны кроп, раскашавала маладая пятрушка. Цяпер жа грады з падушанай гароднiнай глядзелiся, рыхтык, апаганеныя могiлкi. Павялае зелле, зацярушанае свежай зямлёй i ачахлым яблыневым квеццем, адно yзмацняла недарэчнае падабенства.

Дзед Талаш прысеy на кукiшкi, прыyзняy было цыбульнае пер’е, але яно бязвольна завалiлася долу. На вiльготнай зямлi рэльефна адбiваyся след казлiнага капыта.

– Во быдла рагатае! – смачна плюнуy дзядок.

– І гэта ж трэба такой скацiнай быць! – апантана загаласiла Талашыха. – Колькi ж мы y тую зямельку yсяго паyкладалi!

– Мо, якi вораг народа казлiныя капыты начапiy? – задуменна дапусцiy Талаш. – Смалы яму з каланiцы!

– Халеры ягонаму бацьку i трасцы ягонай мацеры! – салiдарна адгукнулася старая скрозь слёзы. – Не даy нам Гасподзь дзетак, не даy шчасця… Вось i крыyдзяць нас розныя…

Адбiткi капытоy былi зусiм свежыя. Злачынства вымагала неадкладнага пакарання. Дзед Талаш з няyхiльнасцю народнага мсцiyцы выдраy са штыкетнiку дрын i падаyся па слядах шкоднiка. Талашыха баязлiва сунулася следам i трагiчна шаптала:

– Божухна, за што?..

За чыгункай сiнела матэчная пушча. Ад яе патыхала партызанскiмi спевамi i рамантыкай рэйкавай вайны. Каля сiласнай ямы грувасцiyся трактар «Беларус», i сакавiты мат калгаснага брыгадзiра перакрываy тарахценне рухавiка.

Казлiныя сляды вялi y гушчар, над якiм узвышалася рагатая машта ЛЭП. Нiзка гулi драты, i брынклiвае казлiнае мэканне дадавала краявiду злавеснай напругi.

Дзед Талаш сцiснуy дрын вузлаватымi пальцамi. Талашыха чвякнула разношаным кедам i спалохана сцiшылася. Знянацку танальнасць мэкання змянiлася; цяпер у iм прабiвалiся вiдавочна агрэсiyныя ноткi.

– Каб табе, быдлу рагатаму, павылазiла! – старыя адважна ламанулiся праз хмызы.

Пад сталёвай маштай лунала нябёсная аблачынка з пёркаy i пуху. Пачварны чорны казёл катаy памiж бярозаy i соснаy пяшчотнае пуцаценькае немаyля. Абсмаленая трава суха храбусцела пад капытамi.

Талашовы дрын бязлiтасна ляснуy памiж рогаy. Парнакапытны затрос скрываyленай барадой i злосна загырчэy. Вочы налiлiся iнфернальным святлом. Казёл схiлiy голаy i пайшоy было y наступ, але дзядок спрытна садануy дрынам па чорнай дупе з кароткiм хвастом.

– Кала табе y сраку, а не дзiцятка! – пераможна выгукнуy ветэран.

Казёл узбрыкнуy, злякана серануy i кiнуyся ратавацца y калючыя хмызы. Талаш праводзiy рагатае быдла шчырымi партызанскiмi пажаданнямi.

Старая неадкладна падхапiла немаyля. Пуцаценькi, вельмi падобны да херувiма, даверлiва цягнуy ручкi i ласкава пасмiхаyся. Толькi цяпер дзед з бабай угледзелi, што на спiне y дзiцёнка крывавяцца дзве доyгiя ранкi. Пэyна, гэта былi сляды казлiных рогаy.

– Ой, бацюхна!.. Ой, матухна!.. – старэча абярэжна захутала дзiцёнка y плюшавую душагрэйку i прыцiснула да грудзей. – Што ж за казлы такiя пайшлi… Мала iм нашых градаy – дзяцей узялiся грызцi!..

– Гэта, пэyна, якая алкагалiчка з птушкафабрыкi дзiцё нагуляла ды кiнула, – Талаш задуменна калупаy насцяком бота раскiданыя пёркi. – Ім, маладым, цяпер волю далi… Не тое, што y наш час.

– Сыночка ж накармiць трэба! – са скрухай мовiла Талашыха. – Грошы з сабой ёсць?

– Ды заначку з пенсii прыхаваy, – прызнаyся ветэран крыху вiнавата. – Ідзi дахаты, а я y Сельпо. Можа, да iх ужо малако завезлi…

Талашыха yзняла вочы да нябёсаy. У недасяжнай вышынi вецер сарваy з электрычнага дроту абсмаленае пёрка i панёс яго да Дняпра.




4


– …а за «казла» адкажаш! І за зрыy мерапрыемства! І за yсё астатняе!.. – гупаy Качан у дзверы скiргайлавага пакойчыка.

– Ну, чаго табе яшчэ трэба? – цяжка сiпела Манда Іванаyна. – Працай забяспечаны. Жытлом таксама. Вулiцы чыстыя. Батарэi гарачыя. Ёсць нават шанец што-небудзь у «Суперлато» выйграць!

Адраджэнец нервова каyтаy пiва, лыпаy на дзверы рахманымi, бы y цяляцi, вачыма i прыкiдаy наступствы паэтычнай чытанкi.

Наступствы паабяцалi неадкладна.

– … ведаеш, чым такiя, як ты, канчаюць? – грымнуy старшыня выканкама. – Турмой! А пятнаццаць сутак ты yжо зарабiy!

– … хочаш па-беларуску гаварыць? Калi ласка, гэта ж не забаронена! – памяркоyна дэкларавала загадчыца Дома Культуры. – Але ж нашто нашым людзям свята паганiць?

Скiргайла шморгнуy носам i незалежна выпрастаy спiну.

– «…хай пачуюць, як сэрца начамi аб радзiмай старонцы балiць!..» – не yтрымаyся ад пафаснага шэпту.

Качан з Мандой Іванаyнай яшчэ крыху патаyклiся за дзвярыма. Першы цiкавiyся наяyнасцю y Скiргайлы мазгоy, патрыятызму, сумлення i жадання жыць, як усе нармальныя людзi. Другая спрабавала вытлумачыць нястачу yсiх гэтых якасцяy выключна несвядомасцю i маладосцю.

– Ён жа нацыяналiзмам атручаны! – абураyся старшыня выканкама.

– Нiчога, знойдзем супрацьяддзе! – супакойвала загадчыца Дома Культуры.

Галасы падазрона хутка сцiшылiся. Нанiзе бразнулi дзверы – старажытная керамiка на палiцы i пустыя бутэлькi на падвоканнi азвалiся тужлiвым ценьканнем. Малады спецыялiст дажлукцiy пляшку, адкаркаваy наступную i yключыy ноутбук. Змоyнiцкi скавытнуy вiнчэсцер. Лёгкi подых кулера зварухнуy на сцяне выявы Вiтаyта Вялiкага, Канстанцiна Астрожскага, Станiслава Булак-Балаховiча i iншых герояy адраджэнскай мiфалогii. У чарупiне, што бялела за лядоyняй, з кулямётным грукатам закалацiyся скручаны кран.

Ноутбук загрузiyся. Паэт блазнавата пасмiхнуyся, заканэкцiyся y Сецiва i зайшоy на yлюбёны рэсурс – www.ZalatyViek.vkl. Сайт гэты, змайстрачаны нейкiм ананiмным web-адраджэнцам, уражваy звышпрасунутай трохмернай графiкай. Сярод лiчбавых замкаy, ратушаy i бажнiцаy блукалi шляхотныя маршалкi i вытанчаныя князёyны, мужныя ваяры i патрыятычныя ваyкалакi. Малады спецыялiст уцякаy сюды цi не штодня, каб адпачыць душою i целам.

На манiторы разгарнулася анiмацыйная застаyка: геральдычны вершнiк лунае на тле сцяга адпаведных колераy i памераy.

– Рэзервацыя… Гета… Проста Лукiшкi нейкiя… І адно быдла, быдла навокал!.. – дэпрэсiyна прашаптаy Скiргайла, але праз хвiлiну забыyся на сваю крыyду; ён ужо перасялiyся y ВКЛ.

Сiнтэтычны голас у дынамiках пафасна абвесцiy:

– ВКЛ у Еyропу! Жыве Беларусь!

Нечакана з-за дзвярэй данеслася:

– Ну, а што я гаварыy? Там ён! Усе чулi антыдзяржаyныя лозунгi? Скiргайла, адчыняй неадкладна! Не хочаш? Іванаyна, давай сюды слесара i yчастковага. А я папiльную, каб не yцёк…

– Вось ты i дагуляyся… Вязень сумлення! – уздыхнула загадчыца ДК i паслухмяна зацокала абцасамi.

Маладзён уцягнуy голаy у плечы.

– І дзе я жыву! – з надрыyным трагiзмам выдыхнуy ён. – Ну чаму я не нарадзiyся за часамi якога-небудзь Жыгiмонта! Я б усё аддаy, каб жыць не y цяперашнiм быдлячым часе, а y…

І тут над скiргайлавым вухам зацурчэy зманлiвы, бы y русалкi голас:

– Яснавяльможны спадар Скiргайла сапраyды гэтага хоча?

Лоб спадара iмгненна спатнеy. Мiжволi падумалася пра вышэйшыя сiлы, паранармальныя з’явы, матэрыялiзацыю волi i перамогу цуду над розумам.

Паэт адставiy пляшку i здзiyлена зiрнуy у iнтэрфэйс: – Няyжо, нарэшце на вышэйшы yзровень выбiyся?

– Пакуль ты адраджэнец найнiжэйшага yзроyню, але з маёй дапамогай…

– шматабяцальна прагучала над другiм вухам.

– Здаецца, i не зашмат выпiy сёння… – прашапталi засмяглыя вусны.

Скiргайла зазiрнуy пад стол, за лядоyню, у чарупiну i нават улiп вокам у рыльца пустой бутэлькi.

Калi ж ён узняy вочы, то пабачыy перад сабой незнаёмую панначку. Чорныя прамянi зiхцелi у гламурнай фрызуры. Клятчастыя калготкi аблiвалi лiтыя ногi. Гострыя цыцкi выторквалiся з-пад паyпразрыстай блузкi сярэднявечнымi сценабiтнымi таранамi. Незнаёмка глядзелася y iнтэр’еры пакойчыка так жа недарэчна, як карона Вiтаyта Вялiкага на галаве старшынi райвыканкама.

Паэтаy твар застыy у рэжыме стоп-кадра.

– Пi… пi… – хлiпнуy ён горлам.

– Пiва? – незнаёмка па-шалберску выцягнула з-пад скураной спаднiцы пляшку «Алiварыi».

Нафарбаваны пазногаць лоyка шпокнуy коркам. Красуня гарэзлiва падняла павекi, i яе сiнiя вочы заззялi спагадай i ласкай. – Часу на роздум – шэсць з паловай хвiлiнаy. За гэты час ты мусiш выслухаць маю прапанову i даць адказ.

Скiргайла механiчна каyтануy з рыльца – рэл’ефны кадык таргануyся над футболкай з экстрэмiсцкiм надпiсам.

– Спадарыня… не ведаю, як вас зваць… па маю душу?.. Адтуль, з «ВКЛ»?

– Хай спадар не крыyдуе, але структура, якую я маю гонар прадстаyляць, нашмат мацнейшая. Падрабязнасцi крыху пазней. Неyзабаве Манда Іванаyна дабудзiцца слесара i прывядзе яго сюды.

Пякельная красуня выцягнула з-пад прыполу доyгi хвост з эстэтным бухматым пэндзлiкам. На стале зашаграцеy пергаментны аркуш з адбiткам казлiнага капыта.

– «Кантракт на запродаж душы» – прачытаy Скiргайла, ушчыкнуy сябе за шчаку i чужым сiплым голасам удакладнiy: – А што yзамен?

– Тое, пра што мроiш: апынешся не y цяперашнiм быдлячым часе… Са свайго боку гарантую, – прафесiйнай скарагаворкай менеджэркi пасыпала хвастатая панначка, – па-першае, магчымасць пакласцi жыццё за Беларусь… а калi не, дык хаця б моцна яго скалечыць. Па-другое, шанец змянiць гiстарычны шлях Бацькаyшчыны на свой розум.

Адраджэнец iмгненна yявiy сябе y Вiленскiм замку, з гетманскай булавой у правай руцэ i скарынаyскай Бiблiяй – у левай. Запродаж душы не падаyся яму празмернай платай за падобную перспектыву.

– Перакiдацца y вялiкiх князёy, канцлераy, гетманаy, маршалкаy i гуманiстаy катэгарычна забаронена, – ласкава папярэдзiла пякельная прыгажуня. – Але y iх памагатых – калi ласка! Дык кiм бы спадар Скiргайла хацеy стаць?

– Ну… тады паплечнiкам якога-небудзь тытана Адраджэння! – апошняе слова паэт вымавiy з вялiкай лiтары. – Падобных вакансiй мала.

– Хаця б самым дробненькiм! – прашаптаy маладзён умольна.

– Дробненькiм паплечнiкам якога-небудзь вялiкага адраджэнца? А вось гэта можна! – нечакана дазволiла сiнявокая. – Раю адразу вызначыцца з мэтай.

У скiргайлавым мазгу нiбы yспыхнуy бiкфордаy шнур, i фантанчык жарынак папоyз да дэтанатара. Паэт з асалодай прымружыyся, нiбы цэлiy праз снайперскую оптыку…

– Толькi не гэта! – энергiчна запярэчыла красуня. – Я ведаю, чаго хочуць такiя, як ты. Зрабiць аборт мацi Івана Жахлiвага. Павесiць генерал-губернатара Мураyёва. Як мiнiмум, перадушыць усiх цыганоy на Шклоyшчыне… Жаданнi yхвальныя, але не глабальныя. Ёсць вечныя святынi.

– Мова? Сымболiка? Жыве Беларусь? – аyтаматычна вылецела са Скiргайлы.

Панначка выразна агледзела пакойчык, аздоблены, рыхтык кабiна нацыяналiста-дальнабойшчыка. Ад сцяжкоy, гербаy, вымпелаy i партрэтаy стракацела yваччу.

– Для цябе i табе падобных галоyнае – лозунг, эмблема, цытата. Карацей – фетыш… І сымбаль твой – забыты краю родны.

– А нягож не! – паэт дурнавата хаyкнуy пашчэнкай.

Незнаёмка беспардонна села на стол побач з ноутбукам i матлянула хвастом. Скiргайла неyпрыкмет слiзгануy позiркам па ладных нагах у клятчастых калготках i пачырванеy. Хаця ён днямi i напiсаy пранiкнёны эратычны трыялет, але ж у душы заставаyся цнатлiвым i несапсаваным маладзёнам.

– Ты чуy калi-небудзь пра Дзiду Лангiна? – з iнтанацыямi спагадлiвага следчага запыталася панначка. – Пра дзiду, якой рымскi цэнтурыён Гай Касiй Лангiн вызвалiy на Галгофе ад пакутаy Збаyцу?

– Найвялiкшая суперзброя цывiлiзаванага свету? – уразiyся адукаваны адраджэнец. – Дзiда, якая потым належала Язэпу Арымафейскаму, Святому Маyрыкiю, рымскаму iмператару Канстанцiну, бiзантыйскаму Юстынiяну, уладару франкаy Карлу Вялiкаму… ды iншым славутым героям?

– Усе гэтыя героi, маючы найвялiкшую суперзброю цывiлiзаванага свету, разбiвалi ворагаy ушчэнт! – падступна нагадала красуня.

– І што, я буду мець шанец здабыць яе i… пазабiваць усiх ворагаy беларушчыны?

– Гарантую.

Сапсаваны кран манатонна цурболiy у чарупiну. Уладары Вялiкага Княства, асветнiкi, святыя i iнсургенты маркотна глядзелi з пацвiлых сценаy. Бiкфордаy шнур дагарэy – у скiргайлавых мазгах выбухнула:

– Згодны!

– А гвалту мы дамо адпор! – панначка па-сяброyску абняла Скiргайлу.

Ад замочнай адтулiны данеслася зайздроснае шморганне.

– Вы толькi гляньце на яго! – прасiпеy Качан. – Ужо якуюсь дзеyку y свой прытон зацягнуy… А што будзе, калi гэтыя нацыяналiсты да yлады дапнуцца? Прададуць нашу Сiнявокую! Іванаyна, ну дзе ты там?!

У наманiкюраных пальцах панначкi халодна блiснула тонкая голка.

– Я сама разумею, што гэта – сярэднявечнае цемрашальства, – сiнявокая рухам амбулаторнай медсястры накалола палец Скiргайлы. – Але што паробiш – традыцыя…

Чырвоная кропля расплылася на пергаменце нязграбным павучком. Адраджэнец падзьмухаy на палец.

– Толькi, каб нашыя беларускiя лiтаратары пра кантракт не дазналiся… А то потым у сваiх LiveJournal панапiсваюць: маyляy, спадар Скiргайла замест таго, каб паэму пра Ефрасiнню Полацкую пiсаць, душу нячысцiкам запрадаy…

– Гарантую абсалютную канфiдэнцыяльнасць, – панначка абярэжна скруцiла пергамент хвастом i сунула пад спаднiцу. – А калi потым i дазнаюцца… будуць адно шалёна зайздросцiць! Ведаю я тых беларускiх лiтаратараy!

Па той бок дзвярэй пранiзлiва завiшчала дрыль. Свярдзёлак бязлiтасна знявечыy замок. На падлогу пасыпалiся трэскi.

Красуня хiжа yхапiла паэтаву руку i позiркам паказала на манiтор з вершнiкам:

– Мо, паняслiся?

Прасвiдраваны замок хрумснуy i дзiнькнуy на падлогу. Качан з Мандой Іванаyнай застылi y парозе з вылупленымi вачыма i разяyленымi ратамi…

Зламысны адраджэнец паволi распускаyся на дым. Ноутбук, бы той пыласос, усмоктваy iмклiвы струменчык. Раптам з кампутара выткнулася худая рука з бел-чырвона-белай бранзалеткай, схапiла пляшку «Алiварыi» i здзеклiва растала на тле экрана. Нетутэйшая прашмандоyка yвiшна падхапiла ноутбук i знiкла з iм у чарупiне. Вадаправодныя трубы азвалiся кароткiм стэрэафанiчным рохканнем.

– Нi х-х-храна сабе… – толькi i здолеy вымавiць выканкамаyскi старшыня.




5


Камуфляваны аyтапеленгатар з чужынскiмi нумарамi сунуyся цiхiм таргачоyскiм кварталам. Двухгаловы арол драпежна прастаy крылы на дзвёрках. Чорная рамка лакатара нахабна секла паветра.

На галоyнай вулiцы фургон з неадэкватнай агрэсiяй вiхлянуy налева. Сустрэчны легкавiк злякана завiшчаy i прыцёрся да бардзюра. Пешаходы шуганулi yроссыпкi. Пасажыры аyтобуса паyлiпалi тварамi y шкло.

– Лохi! – пракаментаваy кiроyца – плюгавы прапаршчык з валасатымi пальцамi.

– Ездзiць па сустрэчнай – гэта крута! – пацвердзiy капiтан Капейкiн i выцалiy вачыма гастраном. – Макруха, спынiся, бля, спынiся! Трубы гараць, я хуценька… А пакуль глянь вось гэта, каб ведаy, чаго шукаем!

Капейкiн кiнуy на руль скамечаную паперчыну з грыфам «Сакрэтна», кволай жабай скочыy на асфальт i пашыбаваy да крамы. Макруха yрубiy магнiтолу – дынамiкi yрачыста грымнулi «Сильный, державный!» Пальцы зашархацелi сакрэтным дакументам. У аналiтычным мемарандуме з цэнтру выведкi «Славянский шкаф» рускiм па беламу сцвярджалася: дзiyны агнiсты шар, што з’явiyся y таргачоyскiх нябёсах акурат на свята Перамогi – няйначай варожая зброя, здольная на хер змянiць парытэт сiлаy у рэгiёне.

– Усё, паехалi пiндоскiх тэрарыстаy шукаць, – Капейкiн паставiy на пацёрты дэрмацiн падсумак, у каторым шматабяцальна ценькала i булькацела. – З дакументам азнаёмiyся?

– Усё супадае, – прапаршчык скасавурыyся на падсумак. – Як толькi спадарожнiк над гэтым сраным Таргачовам з’явiyся – у нас на «Волзе-Волзе» уся электронiка iмгненна згарэла.

– Што робiцца, што робiцца… Шчыт, бля, Айчыны, медным тазам накрываецца! – шчыра засмуцiyся Капейкiн. – Я так думаю, што на тым спадарожнiку i тэхаскiя рэйнджары маглi прыляцець. І yсе, напэyна, негры.

– Жыды, – прасiпеy Макруха i сплюнуy праз дзвёрку.

– Што – жыды? – афiцэр спрактыкавана згрыз з пляшкi корак, падумаy, цi варта даставаць гранчак, i не стаy.

– Яны паyсюдна, што тыя бацылы, – кiроyца зухавата падрэзаy «хуткую дапамогу». – Думаеш, нiгеры самi даyмелiся на тым спадарожнiку прыляцець? Начальства загадала. Каб да нас, славянаy, экспартаваць свой лад жыцця i знiшчаць нашу духоyнасць.

– Пентагон цi Ватыкан якi-небудзь i загадаy, – пераканаyча yдакладнiy Капейкiн.

– А кiруе iмi хто? Розныя Абрамы i Сары! З Ізраiлю, Манхэтэна цi якой Арызоны. Забыyся пра Сусветную Закулiсу?

Капiтан каyтануy проста з рыльца, абцёр шкло абшлагам i сунуy кiроyцу.

– Будзеш?

Макруха глянуy на прыборную дошку, павагаyся, таргануy рычаг скрынi бегаy i збочыy на набярэжную.

– Пячонка яшчэ не запрацавала, не кажучы пра ныркi… Ну ладна, давай. А то, адчуваю, да самай ночы той спадарожнiк будзем шукаць. Апаратура яшчэ працуе?

Капейкiн азiрнуyся. У чэраве мiкрааyтобуса грувасцiyся пульт з тумблерамi, асцылографамi i iндыкатарамi. Вузкавокi сержант-аператар у навушнiках засяроджана сачыy, як па экранчыку няспынна кружляе зялёны прамень-разгортка.

– Хулiмулiн, ну што там?

– Пуста, – аператар зайздросна лыпнуy на пляшку.

Рухавiк загырчэy – аyтапеленгатар сунуyся на гару. Праз лабавое шкло прамалёyвалiся абрысы замчышча з брыламi старажытных муроy. Афiцэр змянiy у магнiтоле касету, i дынамiкi азвалiся «Владимирским централом».

– У мяне гэтыя амерыкосы Гiмн Расii на парашы будуць спяваць! – Капейкiн засяроджана смактаy гарэлку. – Як зловiм – адразу yва yсе адтулiны… Слова рускага афiцэра!

Раптам за спiнамi суразмоyцаy пранiзлiва запiшчэy пеленг. Капiтан з прапаршчыкам сiнхронна глянулi на экранчык: прамень-разгортка адназначна засёк нейкi чужародны аб’ект. Эратычныя фантазii y афiцэрскiм мозгу iмгненна саступiлi месца iлюстрацыям з «Гiсторыi катаванняy i стратаy у Расii».

– Макруха, яны тут! – капiтан азартна пацягнуyся да рацыi. – «Магадан», «Магадан», я «Варонеж»! Мы iх вылiчылi! Тэрмiнова высылайце КамАЗ спецназу! Хай нашы пацаны тых чарнажопых на катлеты пашматуюць!

Аyтапеленгатар кацiy замчышчам. Званiца разбуранага касцёла стромка цягнулася y вечаровыя нябёсы. Бетановыя Фрыц з Гансам па-ранейшаму цэлiлi y жахлiвы баепрыпас, i вадамётныя рулi «шмайсераy» спраyна цурболiлi y папулярны лозунг. З дынамiкаy панеслася «Цыганачка» – кiроyца зухавата замалацiy падэшвамi па педалях, прытанцоyваючы y такт.

– Макруха, спынiся, бля, спынiся! – Капейкiн засукаy ботамi. – Трэба адлiць.

Машына знерухомела каля абелiска Гастэлу. Афiцэр скочыy на парапет i сутаргова расшпiлiy нагавiцы..

Пеленг гольчатым металам працяy мозг. Зялёная кропка ссунулася амаль у цэнтр экранчыка.

– Яны недзе там! – палец прапаршчыка Макрухi расстраляy шэры гонтавы дах, што прамалёyваyся праз пяшчотную яблыневую квецень. – Хулiмулiн, чурка нямыты, пад трыбунал аддам!

Калi фургон спынiyся пад хаткай з этнаграфiчнымi лiштвамi, наваколлем апанавалi фiялетавыя прыцемкi. Святла y дамку не праглядалася, i гэта насцярожвала. Камуфляваныя спецназаyцы yжо занялi пазiцыю на градах, цэлячы y вокны i дзверы. Агрэсiyнасць iх твараy выяyлялася нават у паyцемры.

Капейкiн асцярожна стаy за КамАЗам i склаy далонькi рупарам:

– Ду ю спiк iнглiш? Шпрэхен зi дойч? – афiцэр скасавурыyся на прапаршчыка Макруху. – Не ведаеш, як па iхняму «iдзi на хер?» У сэнсе, каб нiгеры выйшлi з паднятымi рукамi i знятымi штанамi?

Вакно суседняга дома пляснула y вочы святлом. На ганку акрэслiлася мужчынская постаць. Сякера y дужай руцэ блiснула нагостраным лязом.

– Вы хто? – нядобра пацiкавiлiся з ганку.

– У палiто. Рускiя вiцязi. Прыехалi амерыкосаy мачыць.

– Дапiлiся маскалi, – рэзюмаваy уладальнiк сякеры. – Якiя амерыканцы? Тут Талаш з Талашыхай жывуць. Ветэраны вайны i працы. Сыночак у iх моцна хварэе. Толькi што на матацыкле y «вобласць» выехалi. Пераначуюць у сваякоy – i да доктара.

Афiцэр расчаравана пашкроб нiз жывата. Спецназаyцы хiжа клацнулi аyтаматамi.

– Зброю хоць схавайце! – мужчына на ганку талерантна адклаy сякеру. – Людзi ж мусяць любiць адзiн аднаго!

Капiтан Капейкiн пераклаy апошнюю фразу на сучасную рускую мову i – ахранеy.

– А можа, цэрэвушнiкi y гэтага фраера хаваюцца? – падаy голас Макруха. – Ну, якi на адкрыццi помнiка вершы чытаy. Пра Беларусiю i жывёлаy.

– Ты думаеш?

– Я не думаю. Я y расейскiм войску служу!

Недзе зусiм блiзка пачулася выразнае мэканне, i з цемры, утыканай гострым галлём, блiснулi iнфернальныя вочы.




6


Скiргайла yчарэпiyся y халодны замкавы зубец i асцярожна глянуy наyсцяж.

З высокага мураванага бастыёна адкрывалася начная панарама невядомага сярэднявечнага горада. Змрочныя камянiцы нагадвалi карпусы лепразорыя. Вузкая рака курэла мiж каменных берагоy, i яе зеленкаватыя воды патыхалi цвiллю. Ад цёмных зарэчных кварталаy раз-пораз даносiyся пераможны быдлячы лямант. Анi патрыятычных сымболяy, анi iх абаронцаy не назiралася, i гэта крыху засмуцiла адраджэнца.

– Няyжо наша сталiца такою была? – маладзён пашукаy вачыма вежу Гедымiна, але не знайшоy. – І y якое ж некультурнае мястэчка я патрапiy?!

Паэт бездапаможна азiрнуyся. За iм стаяла маладая сцiплая брыгiтка. На грудзях срабрылася эстэтнае yкрыжаванне. Сiнiя вочы ззялi цнотай i мiласэрнасцю. І толькi па хвасце з бухматым пэндзлiкам, што выторкваyся з-пад прыполу, у мнiшцы можна было пазнаць нядаyнюю спакуснiцу.

– Вiтаю спадара Скiргайлу y сталiцы Высокага Адраджэння! Яно ж Квартачэнца, яно ж Рэнесанс, – добразычлiва дэкларавала сiнявокая. – Гэта Рым, год тысяча пяцьсот дваццаць сёмы. Замак Сан-Анджэла, рэзiдэнцыя пантыфiка Клiмента VII.

Скiргайла недаверлiва задраy падбароддзе, аглядаючы цыклапiчны каменны барбакан. На самым версе, мiж дрыготкiх нябесных сузор’яy, прастаy крылы каменны анёл з доyгiм мячом у руцэ. У пустых вачнiцах адбiвалася мярцвянае святло маладзiка.

– І што… найвялiкшая суперзброя цывiлiзаванага свету цяпер тут? – сумеyся паэт.

– Пакуль тут. Астатняе залежыць ад цябе, – падступна нагадала красуня.

Скiргайлавы вочы yжо прызвычаiлiся да сярэднявечнай цемры. З хаосу пакрысе праступалi постацi, фарбы i гукi. Змрочная камянiца насупраць аказалася жаночым кляштарам. Адтуль наплываy густы, бы з куфля, бом, i крышталёва празрыстыя галасы выводзiлi суворы грыгарыянскi харал «Stabat mater». Па рэчцы чарадой праплыy тузiн раздзьмутых нябожчыкаy. Паэт здрыгануyся i рэфлекторна адсунуyся ад мураванага зубца.

– Што паробiш! – фальшывая мнiшка апярэдзiла пытанне. – Чарговае нашэсце чарговых вандалаy на Вечны Горад!

Юнак тужлiва маyчаy. Ён нагадваy летуценнiка, якi мроiy пра вясёлку, але патрапiy пад халодную залеву. Пахабная рэчаiснасць у каторы раз перамагла светлыя адраджэнскiя мары.

– Але ж я… сапраyдны дробны паплечнiк тытана Адраджэння? – нясмела нагадаy Скiргайла.

– Усё згодна кантракта, – азвалася панначка крыху загадкава i адступiла y цемру.

Раптам па-над стромаю Тыбра разнеслася паскуднае гергетанне. З-за моста Элiя Адрыяна грымнула, ажно вушы заклала. У рачных хвалях раскрышылася святло паходняy. Па мурах засноyдалi iнфернальныя ценi.

Скiргайла сфакусаваy зрок. Па мосце тупацеy натоyп бруднага i агрэсiyнага быдла. Барадаты фацат у рагатым шаломе з доyгiмi драбiнамi на плячы рушыy паперадзе. На суседнiм бастыёне неадкладна высунулiся швейцарскiя гвардзейцы. Зашкварчэла смала y катлах, каля бамбардаy запалiлiся кнаты. Але ж рагатыя i не збiралiся штурмаваць Сан-Анджэла; жаночы кляштар вiдавочна быy для iх больш прывабнай мэтай.

– І дзе падзеyся гэты дробны yрод?! – прагучала над вухам лацiнай, i малады спецыялiст са здзiyленнем адзначыy, што yсё разумее.

Не паспеy Скiргайла хаyкнуць, як атрымаy ашаламляльнага выспятка i склаyся скобкай. Грудзi хрумснулi аб халодныя камянi. У дупе прыпякло. У кiшэнi тужлiва ценькнула пляшка «Алiварыi», абачлiва прыхопленая з таргачоyскага ДК.

– Стой непарушна! – шляхотны маладзён у ядвабным камзоле yсклаy на скiргайлаву спiну цяжкую рулю аркебузы, – зараз я яго нарэшце заб’ю!

Паэт палахлiва yцягнуy голаy у плечы i неyпрыкмет глянуy нанiз. Агрэсiyныя дзецюкi yжо абклалi жаночы кляштар. Правадыр у рагатым шаломе з энтузiязмам караскаyся па хiсткiх драбiнах. Следам з юрлiвым мэканнем сунулася зграя п’яных хаyруснiкаy.

– Пэyна, усiх рымскiх курваy яны yжо перадушылi, i таму yзялiся за Хрыстовых нявестаy, – аркебузер ззаду Скiргайлы рашуча скiраваy рулю на драбiны, прыстаyленыя да кляштарнай сцяны. – І адно быдла, быдла навокал… У якi змрочны час мне даводзiцца жыць! Ну чаму я не нарадзiyся за часамi якога-небудзь Марка Аyрэлiя?

На замкавы зубец лёг выразна акрэслены цень. Адраджэнец, па-ранейшаму стоячы рачкi, асцярожна скасавурыyся на сухенькага дзядка са срэбнай барадой. Доyгi барвовы плашч прыкрываy кволую постаць. Вытанчаная рука yпэyнена сцiскала высокi посах. Залаты пярсцёнак мiгцеy у цемры чароyнай знiчкай.

– Месiр, пэyна, забыyся, што горад Святога Пятра насяляюць не толькi грэшныя сiн’ярыты i Боскiя служкi, – аyтарытэтна абверг стары. – Не перавялiся яшчэ i высакародныя адраджэнцы!

– А нягож, не! – паспрабаваy уклiнiцца y дыспут Скiргайла, але трапны yдар па дупе прымусiy яго зноy стаць рачкi.

– Большасць высакародных адраджэнцаy сканала y вендэтах, – у голасе аркебузера напялiся i зазвiнелi драматычныя струны. – Ацалелыя прафукалi свой Рэнесанс за спрэчкамi i п’янкамi. А тыя адраджэнцы, каторыя могуць яшчэ пахвалiцца рэшткамi розуму, паводзяць сабе нават горш за грэшных сiн’ярытаy. З тае прычыны нашым краем i апанавала рагатае быдла… Але ж адкуль яго столькi бярэцца?!

– Быдлам не нараджаюцца, а становяцца, – са стомленай посмешкай патлумачыy срэбнабароды. – Але ж быдлiзацыя людзей адбываецца неверагодна хутка. Як толькi чалавек перастае самастойна думаць, у яго неадкладна адрастаюць рогi, а мозг адпаведна змяншаецца y аб’ёме. Неyзабаве рагаты iснуе адно на рэфлексах, а таму перастае yсведамляць гiсторыю, культуру, мастацтва, паэзiю, адукацыю, пiсьменнасць i нават гiгiену. Мова яму таксама непатрэбная; дастаткова выклiчнiкаy, жэстаy i мацюгоy. Праз пэyны час быдла збiваецца y статак, каб мэкаць ва yнiсон i грызцi агульныя ночвы. Але ж кожны рагаты статак рана цi позна yпадабае Казёл i павядзе яго y пекла…

– І такiх – цэлы народ! – пыхлiва нагадаy маладзён у ядвабным камзоле.

Скiргайла салiдарна залыпаy рахманымi, бы y цяляцi, вачыма; маyляy, i з нашым тупарылым быдлячым народам Казла нiколi не зрынуць! Аднак выказаць рэспект i yважуху не выпадала: аркебузная руля прыцiскала адраджэнскую спiну, бы тая чыгуначная рэйка.

– Але хто сказаy, што народ заyжды мае рацыю? – ласкава запярэчыy дзядок.

– Усе так кажуць! Вось i некаторыя адраджэнцы…

– Калi Збаyца yязджаy у Іерусалiм, народ радасна вiтаy яго пальмавымi галiнкамi. Неyзабаве той жа самы народ лямантаваy «Укрыжуй Яго!» На быдлярства можа захварэць хто заyгодна… Нават цэлы народ! Але i ад гэтай хваробы можна i варта пазбавiцца. Трэба толькi навучыцца думаць i паважаць самiх сябе. І калi самае зацятае быдла нарэшце yсвядомiць сябе людзьмi, то неадкладна скiне рогi i вырачацца свайго казла…

– Як той казаy, раней каменны анёл Сан-Анджэла yздымецца y нябёсы, чым мы дажывем да гэтай светлай часiны! – скептычна азваyся аркебузер у ядвабным камзоле.

Тым часам штурм жаноцкага кляштара працягваyся. Фацат у нялюдскiм шаломе дасягнуy другога паверха, з асалодай высадзiy вiтраж i пераможна мацюгнуyся.

Рука з мiгатлiвым пярсцёнкам уладарна прыyзнялася над зубцом.

– Калi месiр не будзе такiм гаваркiм, то першым да тае часiны не дажыве iх правадыр! – дзядок з нечаканым азартам перажагнаy аркебузу. – Страляйце ж, слынны адраджэнец! І, клянуся Целам Хрыстовым, зараз на аднаго казла y свеце паменее!

Па-над самым скiргайлавым вухам цяжка грымнула – паэт злякана yцягнуy голаy у плечы. Раскудлачаны пыж пакружляy у начным паветры i паволi паляцеy з бастыёну. Рагаты паскуднiк цяжка пахiснуyся y асветленым акне i навярнуyся. Бразгат латаy давёy, што цела дасягнула бруку. П’яныя хаyруснiкi, пазбаyленыя правадыра, бязладна пасунулiся за Тыбр.

Цяжкая руля нарэшце паднялася ад паэтавай спiной. Адраджэнец ганарлiва выпрастаyся i, шлiфуючы y галаве прывiтальную фразу, павярнуyся да шаноyнага спадарства. Але прадставiцца так i не паспеy: брутальны yдар шляхотнага бота адкiнуy яго далёка yбок, i паэт зацкаваным кацянём слiзгануy за мураваны зубец.

Пякучая крыyда душыла Скiргайлу. Роля падстаyкi для аркебузы, хай нават i адраджэнскай, падавалася вiдавочна ганебнай. Ён ужо сабраyся было выказацца з гэтай нагоды з iмпэтам i ад душы, але рэплiка аркебузера прымусiла неадкладна забыцца на yсе знявагi.

– Ваша Свяцейшаства, а чаму мы, маючы y Сан-Анджэла найвялiкшую зброю цывiлiзаванага свету, мусiм карыстацца прымiтыyнымi бамбардамi, арбалетамi i аркебузамi? Дастаткова аднаго толькi руху, i…

Каламутны маладзiк звалiyся за зрэз хмараy. На фартэцыю насунулiся вiльготныя начныя ценi. Паэт нашаторыy вушы, напружыyся i завiбраваy.

– Пра тое, што Дзiда Лангiна y Сан-Анджэла, ведаем толькi мы з вамi! – дзядок у барвовым плашчы паглядзеy на аркебузера з нечаканай суворасцю. – Дробнага yрода пад увагу не бярэм… Гэта яшчэ не адраджэнец. У адрозненне ад тых, хто са зброяй у руках баронiць святыню. Але мне зусiм не хочацца, каб нашыя аркебузеры, арбалетчыкi i бамбардзiры дазналiся пра суперзброю. Інакш яны забудуцца на свае абавязкi, спадзеючыся адно на Дзiду. Нашто yводзiць iх у спакусу?

– Менавiта таму Ваша Свяцейшаства i замовiлi мне выштукаваць копiю?

– Падробку, – спагадлiва паправiy срэбнабароды. – Падробкi заyсёды лепшыя за арыгiналы. Іх ствараюць па пэyных замовах для канкрэтных нагодаy, а таму яны вызначаюцца дакладнасцю i выключаюць двухсэнсоyныя тлумачэннi. Падробка застанецца тут… А праyдзiвую Дзiду Лангiна мы пераправiм у такое месца, дзе нiякае быдла не здагадаецца яе нават шукаць.

– Цi далёка?

– На самы скрай цывiлiзаванага свету, – стары сцiшыy голас да змоyнiцкага шэпту. – Увесь час забываюся, як тая зямля завецца… Цi тое Сарматыя, цi тое Лiтва. На беразе Барысфена стаiць нейкi Таргачоy, уладарнiцтва пляменнiцы слыннага мiланскага герцага Людовiка. Аyгусцейшая Бона Сфорца д’Арагона, жонка тамтэйшага караля Жыгiмонта – мая кузiна.

– Няyжо y гэтай дзiкунскай краiне таксама вядуцца нейкiя адраджэнцы? – не паверыy маладзён у ядвабным камзоле.

– І нават свядомыя! Яны i yратуюць святыню. Галоyнае цяпер – незаyважна для yсiх пераправiць Дзiду туды.

– Але ж мiсiя цалкам невыканальная! Наша фартэцыя y шчыльнае аблозе.

Дзядок задуменна паглядзеy на каменнага анёла. Доyгi меч пагрозлiва блiшчэy у святле паходняy. Жалезныя крылы выразна акрэслiвалiся на тле глыбокага зорнага космасу.

– Мой нунцый Францыск Гастэла здолее выканаць i не такi загад, – загадкава патлумачыy срэбнабароды. – Нунцый – таксама адраджэнец?

– Ён пакляyся мне y вернасцi на Мадоне Рафаэля! А цяпер, месiр Бенвенута, я хацеy бы паглядзець на выштукаваную вамi падробку.

Крокi i словы сцiшылiся y замкавай анфiладзе. Скiргайла нясмела выбраyся з-за каменнага зубца. Зрок, слых i розум вiдавочна не маглi сiнхранiзаваць атрыманую iнфармацыю. Малады спецыялiст намацаy у кiшэнi пляшку «Алiварыi», i гэта крыху замiрыла яго з рэчаiснасцю.

З цемры блiснула вытанчаная лытка, аблiтая клятчастым капронам.

– Спадар Скiргайла нечым незадаволены? – зацурчэy зманлiвы, бы y русалкi, голас.

– А чаму гэтыя фацаты называлi мяне, адраджэнскага паэта, дробным уродам? – Скiргайла нервова каyтануy з рыльца.

– Таму што ты насамрэч i ёсць дробны yрод! – сiнявокая брыгiтка эфектным рухам паднесла да скiргайлавага твара люстэрка.

Адраджэнец глянуy i скамянеy у паралюшы. Мозг актыyна адмаyляyся yсвядомiць iнфармацыю, баронячы крохкi розум…

Са срэбнага прамакутнiка на Скiргайлу глядзеy сумны карлiк у блазенскiм каyпаку з блiскучымi шархунамi – рыхтык, джокер са старасвецкай картачнай калоды.

Доyгi хвост з дагледжаным пэндзлiкам зашархацеy пергаментам з адбiткам казлiнага капыта.

– Чытай сам. Згодна «Кантракту на запродаж душы», ты – дробны паплечнiк вялiкага адраджэнца, – пякельная прыгажуня вяла сваю лiнiю з прагматычнасцю бульбакапалкi. – Твой гаспадар – месiр Бенвенута Чалiнi, адраджэнскi тытан, ювелiр, штукар i бамбардыр. А ягоны нядаyнi суразмоyца, срэбнабароды дзядок з высокiм посахам – Папеж Клiмент VII з роду Медычаy, праyдзiвы сваяк каралевы Боны з роду Сфорцаy. Дзiда Лангiна yсё яшчэ тут, у Сан-Анджэла. Але завалодаць ёй можна толькi y тваiм цяперашнiм аблiччы…

Скiргайла мужна праглынуy слёзы.

– І я магу здабыць суперзброю для Беларусi? – самааддана запытаyся ён.

– З маёй дапамогай. Слухай i запамiнай…

Халодны змрок канчаткова апанаваy Вечным Горадам. Нiзкiя хмары паволi ахутвалi замак Сан-Анджала. І толькi каменны анёл-абаронца ганарлiва прастаy крылы па-над фартэцыяй, i яго доyгi меч пранiзлiва залацiyся y зманлiвым месяцовым святле.




7


Рука з гострым пiнцэтам хiжа yзнеслася над спiною пуцаценькага i тарганула з крывавай ранкi бялюткую стрэмку. Немаладая доктарка-педыятр у залатых акулярах крытычна агледзела пёрка на святло. Пiнцэт дзiнькнуy у стэрылiзатар.

– Птушыны грып? – напружыyся Талаш.

– Можа, наступствы Чарнобылю? – шурпатая далонь Талашыхi абярэжна накрыла спiну немаyля.

Залатыя акуляры блiснулi з нечаканай суворасцю.

– Алкаголiкi y сям’i ёсць?

– Ды якiя ж з нас алкаголiкi! – амаль пакрыyдзiyся стары. – Я так разумею: цi пi, цi працуй. А y нас з бабай грады…

– Мы yжо сыночка i зялёнкай мазалi, – тужлiва падхапiлася Талашыха, – i y святаяннiку мылi, i попелам пасыпалi, i нават яйкам выкатвалi… А ранкi на спiне yсё адно большаюць i большаюць. Стрэмкi гэтыя зноyку лезуць… І адкуль яно бярэцца?!

Доктарка разгублена зашархацела бланкамi з аналiзам крывi. Вынiкi бянтэжылi: у дзiцёнка аказалiся yсе чатыры групы крывi адначасова. Пры гэтым лейкацыты i эрытрацыты былi y норме, i пра лабараторную памылку не магло нават весцiся гаворкi. Клiнiчная карцiна дапаyнялася абсалютна невытлумачальнай паталогiяй: на ружовенькай спiне малога рэл’ефна крывянiлiся дзве доyгiя ранкi, якiя мiжволi наводзiлi на думкi пра бiзуны i гемафiлiю.

– Першы раз у маёй практыцы такое, – доктарка згасiла хiрургiчную лямпу над сталом, дастала шпатэль i схiлiлся над пуцаценькiм. – А цяпер скажы «А-а-а…»

Гланды выглядалi здаровымi. Дэталёвы агляд ручак i ножак не выявiy анiякiх паталогiй. Рэфлексы цалкам адпавядалi yзросту. Немаyля адно загадкава пасмiхалася i цягнула ручкi да нiкiляванага стэтаскопа. Старыя напружана маyчалi; на iх тварах чыталася непахiсная вера ва yсемагутнасць медыцыны.

– Скажыце, а вось казлы… яны на шаленства хварэюць? – драyляна запытаyся Талаш.

– А то! Асаблiва, як нашыя.

– Баюся, яго адзiн быдляк пагрыз, – Талашыха скрушна шморгнула носам.

– Можа, здымак што пакажа, – абнадзеiла доктарка i неразборлiва запоyнiла бланк. – Пайшлi…

Кабiнет флюраграфii поyнiyся электрычным гудзеннем i шчоyканнем рэле.

Рэнтгенолаг спрактыкавана заправiy у рамку касету. Адсунуyся грувасткi штатыy, халодна блiснула матавая плоскасць экрана.

– Пацярпi, дзiцятка! – Талашыха асцярожна паставiла пуцаценькага на высокую платформу. – Бог жабраваy – i нам казаy!

Немаyля з разуменнем паглядзела на старую i паслухмяна прыцiснулася да шкла. Рэнтгенолаг шчоyкнуy тумблерам…

Раптам усярэдзiне апарата мярзотна заскавытала, нiбы хтосьцi з усяе моцы правёy тупой пiлкай па шыферы. Празрыстая амбулаторная шафа жалобна ценькнула. Пад столлю пагрозлiва зашкварчэлi стрыжнi люмiнiсцэнтных лямп. Штатыy рэнтгенапарата таргануyся, заскрыгатаy i знерухомеy.

Талашыха палахлiва падхапiла немаyля i захутала y блiскучую плюшавую душагрэйку

– Ой, матухна! – трагiчна прашамкала яна. – І што ж гэта такое робiцца?!

Цяжка рыпнулi абабiтыя свiнцом дзверы, i разношаныя кеды старэчы трывожна зачвякалi па калiдоры.

На алейках бальнiчнага сада калыхалiся сонечныя плямы. Каля паркана палiлi спарахнелае леташняе лiсце, i паyпразрысты дым метафiзiчна размываy краявiд. Ветэранскi матацыкл самотна чарнеy пад каштанам. Дзед Талаш засяроджана палiy «казiную ножку» i слухаy доктарку.

– Дзеткi – наша будучыня, – запэyнiла яна. – А будучыня – гэта святое!

– Ва yсiх дзеткi, як дзеткi, – далiкатна далучылася да размовы Талашыха. – А што людзi пра нашага падумаюць? Навошта яму тыя пёркi на ранках?

– Паслухай, што чалавек кажа, – ветэран дапамог старой з дзiцёнкам уладкавацца y люльцы. – Тут адзiн вельмi моцны вядзьмак ёсць. Акурат па дарозе да Таргачова.

– Надта дасведчаны y сваёй справе! – залатыя акуляры доктаркi змоyнiцкi заблiшчэлi. – Усё лечыць, ад запою да гемарою. Сурокi здымае. Будучыню прадказвае. Да яго нават з Акадэмii навук прыязджаюць!

– Калi не дапаможа, то i не зашкодзiць! – вынесла прысуд Талашыха. – Паехалi!

Сiнi лес абапал шашы акрэслiваy прастору. У сiнiх нябёсах спявалi нябачныя жаyрукi. На галаве былога партызана лапатаy незашпiлены танкiсцкi шалом. Талашыха маркотна, бы тая Мадона, прыцiскала да сябе немаyля.

Знянацку пуцаценькi трывожна зварухнуyся i загукаy.

– Пачакай, скора будзем, тады i паямо, – Талашыха намацала y сумцы бутэлечку з соскай.

Сталёвы дрот, напяты yпоперак дарогi, амаль злiваyся з ландшафтам. Матацыклiст заyважыy яго надта позна…

Дрот з усяе моцы yдарыy у талашовыя грудзi – стары паляцеy долу. Некiруемы матацыкл хiснуyся, падскочыy у каляiне i завалiyся набок. Рухавiк пырхнуy белым дымком i захлынуyся. Пуцаценькi выслiзнуy з бабiных рук i бездапаможна пакацiyся y хмызы. Травеньскi краявiд iмклiва перакрэслiy жахлiвы цень.

Пераможнае мэканне наклалася на трагiчны лямант старой. Пачварны парнакапытны падчапiy немаyля на рогi i скочыy у непраходны гушчар…




8


Па балотнай выспе блукалi прывiдныя ценi. Сярод сухiх чаратоy змоyнiцкi паблiсквалi чортавы вокны. Раскрыты ноутбук таямнiча свяцiyся на yломках валуна. Седзячы y паходным фатэльчыку, Казёл узбуджана сукаy капытамi i пытальна паглядаy на Прашмандоyку.

Сiнiя вочы агенткi выяyлялi велiч мiсii. Упэyнены позiрк слiзгануy па ноутбуку, прайшоyся па сцяне чаратоy i нарэшце спынiyся на пуцаценькiм, якi цiхамiрна спаy сярод балотнай флоры. На твары красунi выявiлася нечаканая сентыментальнасць, якая змянiлася дакорлiвым: «Ну, ты i Ірад…»

Парнакапытны раздражнёна затрос барадой. У змрочных шкляных вачах неадкладна адбiyся адказ: «Калi Дзiда Лангiна патрапiць у мае капыты – выпрабаваць суперзброю мажлiва толькi на iм!»

Твар пякельнай прыгажунi iмгненна замкнуyся. Яна падабрала хвост, схiлiлася над ноутбукам i iндэферэнтна зашчоyкала клавiшамi.

Чорны манiтор выбухнуy урачыстымi зоркамi салюту. Феерверк шаргацеy, сiпеy i раскручваyся вогненымi спiралямi. Агнi паволi згасалi, i на экране праяyлялася рамантычная карцiна адраджэнскага замка.

Магутныя вежы yпэyнена падпiралi зорнае неба. З асветленых галерэй рэнесанснага дворыка лiлiся чароyныя гукi лютняy i вiёлаy да гамба. Шляхотныя кавалеры гжэчна танчылi сарабанду з прыyкраснымi паненкамi. Непадалёк меладычна цурчэy фантан, за якiм узвышалiся накрытыя сталы. Зухаватыя выганоyцы-засцянкоyцы, падперазаныя паясамi з цяжкiмi дзедаyскiмi шаблямi, апетытна прыкладалiся да чарак, кiлiшкаy, бутэлек i нават жбаноy. Колькi стомленых i yчадзелых ужо адпачывалi каля фантана.

Казёл паглядзеy на Прашмандоyку трохi здзiyлена. Тая супакойлiва пасмiхнулася – маyляy, гэта не Батлейка i не кампутарная анiмацiя, неyзабаве пачнецца самае цiкавае. І сапраyды, не паспеy рагаты разгледзiць карцiнку y дэталях i y сукупнасцi, як з кампутарных дынамiкаy данеслася ледзь улоyная акустычная вiбрацыя, якая хутка разраслася y пагрозлiвы рытмiчны шоргат.

Урачыста-тужлiвая сарабанда зрэзалася на палове такта. Шляхотныя кавалеры, прыyкрасныя паненкi i падпiтыя засцянкоyцы сiнхронна залупiлi бельмы yгару. На тле цытрынавай поyнi выразна акрэслiyся жахлiвых памераy кажан. Пачварныя скураныя крылы са свiстам працiналi паветра.

– Нi х-х-храна сабе… – уразiлiся за сталамi, але не настолькi, каб кiнуць выпiваць. Кажан iмклiва наблiжаyся да замка. Мiж зубцоy данжона трывожна блiснуy шалом, i каралеyскi наймiт-прусак хрыпла загарлаy:

– Ахтунг, ахтунг! У небе Гастэла!

Паветраны падарожнiк вiртуозна абмiнуy недабудаваную касцельную вежу з бляшаным флюгерам-анёлкам, важка спланiраваy у дворык i паставiy на парапет фантана вялiзны куфар з прасвiдраванымi дзiркамi i абабiтымi срэбрам вугламi.

Кампутарны экран паслужлiва даy буйны план нябеснага госця. Гэта быy шляхотны фацат у доyгiм дарожным плашчы. З-за пояса шматзначна выторкваyся стылет. Меланхалiйнасць твару сведчыла пра гатоyнасць ахвярна змагацца за высокiя адраджэнскiя iдэалы.

– Гэта Сарматыя? Апошнi фарпост цывiлiзаванага свету? – спраyдзiy лятун.

– А то! Вялiкае Княства! – прагучала iмпэтнае yдакладненне ад фантана.

– Тады маю гонар назвацца, – госць стомлена склаy за спiнай гiганцкiя скураныя крылы, – я – месiр Францыск Гастэла, нунцый Яго Свяцейшаства Клiмента VII.

– Нашаму госцю Франаку – налiць! – неадкладна yзрадвалiся за сталамi.

– Цяпер я бачу, што патрапiy да праyдзiвых лiцвiнаy! – задаволена вызначыy Гастэла.

Па каменных плiтах таропка працокалi абцасы. Госцi паважлiва расступалiся. Бразнулi шпоры, хiснулiся плюмажы, зашамацеy аксамiт сукняy.

Нябачны цырыманiмайстар з галерэяy урачыста абвесцiy:

– Яе каралеyская мосць Бона са Сфорцаy!

Каралева выглядала стомленай: тонкiя вусны падабралiся y ломкую лiнiю, зморшчыны драматычна акрэслiлiся. Вiдаць, жыццё на yсходнiм фарпосце цывiлiзацыi давалася ёй надта няпроста.

– Радая бачыць месiра Гастэлу y слынным горадзе Таргачове, – iнтэлiгентна прывiтала гаспадыня замка. – І хто б мог падумаць, што Яго Свяцейшаства наважыцца выправiць свайго нунцыя на крылах, змайстрачаных яшчэ старым педэрастам Леанардам?!

Нунцый неyпрыкмет агледзеy прыyкрасных паненак.

– Хай мяне запiшуць у меншасць, але ж я прытрымлiваюся састарэлых гетэрасексуальных поглядаy. Лепш любiць сiн’ярыт, i пажадана – розных!

– Але ж, самi бачыце, некаторыя вынаходлiвыя вычварэнцы здольныя прыносiць карысць! – ласкава запярэчыла Бона. – Не трэба быць такiм катэгарычным гамафобам, шаноyны месiр. Вы проста яшчэ занадта малады i зялёны.

– Лепш быць зялёным i маладым, чым старым i блакiтным! – iмпэтна адрэагаваy Гастэла. – Як, напрыклад, адважны бамбардыр Бенвенута Чалiнi. Менавiта ён узначалiy купку гвардзейцаy, гуманiстаy, дэмiургаy ды iншых адраджэнцаy, якiя мужна бароняць Сан-Анджэла ад рагатага быдла. Падрабязнасцi гэтай абароны, як i yсяго астатняга, можна дазнацца адсюль, – нунцый з паклонам працягнуy каралеве пергаментны скрутак. І тут куфар, што стаяy у нагах нябеснага госця, скалануyся. У прасвiдраваных адтулiнах напружана зыркнулi вочы, з сярэдзiны данеслася прыдушанае:

– А нягож! Вольнае паветра – адзiны шлях уратаваць святыню!

Вечка ёмiстага куфра адкiнулася, i на парапет жвавай малпачкай скочыy карлiк у блазенскiх апранахах.

Каралева пранiзлiва вiскнула. Паненкi злякана адступiлi y цемру. Засцянкоyцы крыху пацверазелi i сiнхронна пацягнулiся да шабляy.

Дробны блазан зафiксаваy вачыма штандар з «Пагоняй», з палёгкай уздыхнуy, утаропiyся y каралеву i пырснуy шчаслiвым потам.

– Панi-спадарыня Бона? Жывая? – блiскучыя шархуны на каyпаку карлiка недаверлiва здрыганулiся.

– І калi ён толькi залезцi паспеy? – Францыск Гастэла гiдлiва схапiy дробнага yрода за каршэнь i выкiнуy яго з кадра. – Мае прабачэннi, вашая каралеyская мосць! Яго Свяцейшаства, добры пантыфiк Клiмент VII папрасiy перахаваць да лепшых часоy у таргачоyскiм замку вось гэта…

Патаемнае дно куфра yрачыста прыyзнялося. У святле паходняy таямнiча блiснула сталёвае лязо…

Знянацку экран ноутбука закрэслiлi касыя палосы перашкодаy. З дынамiкаy палiлося мярзотнае трансфарматарнае гудзенне.

Пякельная панначка нервова матлянула хвастом. Парнакапытны брынклiва замэкаy, прыyзняyся з фатэльчыка i агледзеyся. Пуцаценькi, якi толькi што салодка спаy памiж балотнай флоры, цяпер свiдраваy кампутар нявiннымi валошкавымi вачыма i шкадлiва пры гэтым пасмiхаyся. Казёл пагрозлiва прыyзняy над iм капыто, але ж у гэты час з экрана данеслася yжо знаёмае яму конскае iржанне, у якiм выяyлялiся вiдавочна агрэсiyныя ноткi.

Экран раптоyна аджыy, i гэта прымусiла нячысцiкаy забыцца на немаyля. Паводле законаy драматургiчных спекуляцый, на экране адразу з’явiyся буйны план: старарымская дзiда на барвовай падушцы. Месяцовы прамень блiснуy на дзюбе пякучай знiчкай, i Казёл прагна прымружыy вочы.

На выяву наклаyся yладны голас Боны:

– Месiр Гастэла мусiць засведчыць Яго Свяцейшаству: мы дбайна перахаваем Дзiду Лангiна. Але як толькi рагатае быдла адсунецца ад Рыма, мы неадкладна павернем суперзброю законным уладарам!

Казёл нецярплiва паглядзеy на Прашмандоyку: маyляy, а дзе ж цяпер твой паэт? Без гэтага iдыёта да святынi не падступiцца…

Паэтаy твар узнiк у наступным кадры. Стоячы на парапеце фантана, Скiргайла неyпрыкмет касавурыyся на падушку з Дзiдай, да якой можна было дацягнуцца рукой. Культавая iтальянка знаходзiлася на аналагiчнай адлегласцi. Шархуны блазенскага каyпака нервова дзiнькалi: у паэце вiдавочна адбывалася барацьба памiж iмгненнай мэтазгоднасцю i аyтарскiм самалюбствам.

Як i мае быць, самалюбства перамагло.

– А можна, я вам свае адраджэнскiя вершыкi пачытаю? – дрыготкiм голасам прапанаваy малады спецыялiст.

Каралева Бона зiрнула на паэта з прыхаванай iронiяй.

– Блазенскiя вершы? Зрабi ласку…

Празрыста цурчэy фантан, i пырскi блiшчэлi y святле паходняy таямнiчымi дыяментамi. Ад сталоy плыy цудоyны водар старалiцвiнскiх прысмакаy.

Скiргайла адкашляyся, выцер спатнелы лоб i ганарлiва выпрастаy спiну:

		Як паэтычна пахне каyбаса!
		Даyно грыбочкi y бочачцы стамiлiсь.
		А y пляшачцы так дыхае краса,
		Гарэлачка з Палесся прытаiлась!

Грамада падтрымала дэкламатара yхвальным гулам. Шляхотныя кавалеры i прыyкрасныя паненкi шматзначна перазiрнулiся. Засцянкоyцы-выганоyцы голасна дэкларавалi, што такому чалавеку варта налiць.

Адраджэнскi паэт змачыy перасохлае ад хвалявання горла рэшткамi «Алiварыi» i з дакорам глянуy на Бону: маyляy, нашто ты Дзiду Лангiна павяртаць сабралася? А як жа наша шматпакутная Беларусь абаронiцца y будучым ад рагатага быдла?

І Скiргайлаy голас зазвiнеy нечаканым металам:

		І сала y кмене – вуснаy прагных мэта.
		І з печы хлеб, i з хрумсткай шкваркай гусь.
		Калi ты млееш, слухаючы гэта,
		Чаму ж ты, блядзь, не любiш Беларусь?![1 - Беларуская версiя yкраiнскага мабiльнага рынгтону, аyтарка адаптаванага перакладу Аксана Спрынчан.]

Агнi паходняy злякана здрыганулiся. У злавеснай цiшы дзiнькнула i сцiшылася лютня.

– А хто такая «блядзь»? – цiкаyна пасьмiхнулася каранаваная чужаземка.

Скiргайла не стаy чакаць, пакуль прагучыць старабеларускi адпаведнiк. Ён схапiy Дзiду Лангiна разам з папскай булай i на злом галавы кiнуyся y ратавальную цемру.

З данжона неадкладна данеслася каманда наймiта-прусака:

– Хальт! Цурук! Хэндэ хох!

Шчоyкнуy арбалет – страла знесла блазенскi каyпак. У натоyпе пагрозлiва бразнулi шаблi. Скiргайла бездапаможна азiрнуyся i кiнуyся да замкавай брамы, прыцiскаючы да грудзей Дзiду Лангiна левай рукой, а папскую булу – правай.

Фатэльчык пад Казлом пранiзлiва рыпнуy – парнакапытны азартна падаyся наперад. Дужыя жоyтыя зубы нервова грызлi капыто, чорная дупа нецярплiва дрыжала. Прашмандоyка закусiла губу, замянцiла хвастом i падалася да ноутбука… І толькi пуцаценькi задуменна прымружыyся.

Чароyным дукатам залацiлася поyня над замкавым дворыкам, i яе зманлiвае святло аблiвала самотнага yцекача, за каторым кацiyся раз’юшаны натоyп. Бразгалi шпоры, рыпелi боты, i блiскучыя шаблi зухавата yздымалiся па-над галовамi.

Скiргайла iмчаy з хуткасцю сабакi, якога пераследуе зграя гiцляy. Несiметрычныя зiгзагi yцекача не пакiдалi прусаку-арбалетчыку на данжоне анiякiх шанцаy. Але ж засцянкоyцы наблiжалiся з нечаканым для пiякаy спрытам. Маладзён удала yхiлiyся ад аднаго шляхцюка, адштурхнуy другога i баднуy галавою y жывот трэцяга. Да замкавай брамы заставалася зусiм мала, але падножка чацвёртага звалiла дробнага блазна на брук.

Гострая шабля са свiстам пайшла на бездапаможнага паэта. Распластаны Скiргайла злякана заплюшчыy вочы, iнстынктыyна прыкрываючыся Дзiдай Лангiна…

Гартаваны клiнок абрынуyся на суперзброю, але жалобна ценькнуy i шкляным дажджом абсыпаyся на брук. Шляхцюк разгублена захаyкаy, аглядаючы пусты эфес. Гэта дазволiла адраджэнцу падхапiцца i пабегчы далей.

Але час быy страчаны: у браме yжо пашыхтавалася замкавая варта. Скрыжаваныя алебарды пагрозлiва блiшчэлi y месяцовым святле.

– З дарогi! На капусту пашаткую! – дэклараваy злосны карлiк, выстаyляючы перад сабой суперзброю.

Вартаyнiкi, аднак, не адрэагавалi на папярэджанне. А шабельнiкi yжо наблiжалiся з трох бакоy. Няпэyныя агнi паходняy скакалi па скляпеннях, гудкiм рэхам рассыпалiся крыкi ваяроy-загоншчыкаy.

Пастка з хрубастам зачынялася. Скiргайла замiтусiyся, лiхаманкава выглядаючы, куды б схавацца… І тут начны вецер вынес з цемры бялюткае пёрка. Яно крутанулася i паволi паплыло ад брамы, нiбыта паказвала шлях да паратунку. Паэт гiпнатычна зiрнуy на пёрка i кiнуyся следам. За спiнай уцекача бразгала зброяй, тупацела абцасамi, iмпэтна лаялася шляхецкая лава.

Пёрка праляцела вузкiм праходам i бязважка апусцiлася на высокi памост, застаyлены пузатымi бочкамi. Дубовыя плахi пругка yгiналiся пад вiнным i пiyным цяжарам.

Шляхцюкi адважна наступалi паyколам, выставiyшы наперад клiнкi. Шызыя i чырвоныя насы прагна шморгалi, уцягваючы чароyны водар каралеyскiх запасаy. Скiргайла скочыy на памост.

– Зловiм урода, пасадзiм на палю i… адсвяткуем! – данеслася ананiмная прапанова знiзу.

– А то! – салiдарна адгукнулiся пераследнiкi.

Засцянкоyцы адважна палезлi за блазнам, i драyляны пандус iмгненна адгукнуyся прагным тупатам.

– А хрэн вам у вочы! – Скiргайла навалiyся плячом на бочку, i засукаy боцiкамi.

Бочка цяжка зрушылася, з пагрозлiвым грукатам пакацiлася насустрач нападнiкам, змяла з тузiн шляхотных п’янтосаy i смачна вухнула y мур. За ёй пакацiлася наступная. За ёй – яшчэ адна…

Абложнiкi панiчна разбягалiся. Хрумсцелi абручы, разляталiся клёпкi. Чорнай крывёй пырскала вiно, шугала па бруку медавуха, аблокамi шампуню выбухала пiва. Вусатыя засцянкоyцы сарамлiва паyставалi з пiyнога шуму, бы Венеры адраджэнца Батычэлi.

За апошняй бочкай, скiнутай на шляхцюкоy, адкрылiся жалезныя дзверцы таемнага ходу. На цяжкiм замку трымцела бялюткае пёрка. Скiргайла yзмахнуy непераможным старарымскiм лязом…

Пякельныя iстоты знерухомелi перад манiторам у трывожным чаканнi развязкi. Пуцаценькi шчаслiва мружыyся y сне. І тут панараму на экране yзбагацiла адметная дэталь: з-за замкавай вежы паволi выплываy жахлiвых памераy кажан. Гiганцкiя скураныя крылы на якую секунду засланiлi поyню. Вiдавочна, папскi нунцый Гастэла вырашыy даць рады тутэйшым барацьбiтам са змагарамi.

Карцiнка y ноутбуку недарэчна завiравала. Мiльганулi замкавы мур i касцельная вежа y будаyнiчых рыштаваннях. Нечакана y экран упоyз вялiзны штандар з геральдычным вершнiкам, але праз секунду перад нячысцiкамi праявiлася iншая карцiнка…

Па раскошных зорных нябёсах паволi праплываy крылаты нунцый, несучы здабычу – вiхлястага блазна. Скiргайла, задраyшы голаy, бездапаможна вымахваy Дзiдай Лангiна правай рукой, i пляшкай з-пад «Алiварыi» – левай.

– Вiват месiру Гастэлу! – азвалiся шляхцюкi знiзу. – Пане-браце, гайда да сталоy!..

Францыск Гастэла, згiнаючыся пад цяжарам здабычы, акуратна абмiнаy бляшанага анёла-ахоyнiка на касцельнай вежы. Пад чорнымi крыламi нунцыя праплыла грувасткая печ цаглярнi з высокiм комiнам, ямiна з замешанай глiнай i бясконцыя шыхты сырой цэглы, раскладзенай для пасушкi.

Скiргайла зiрнуy долу i здрыгануyся: шчаслiвы кат ужо цягнуy да калоды вялiзную нагостраную сякеру. Гжэчныя кавалеры i прыyкрасныя паненкi нецярплiва лезлi на парапет фантана, адкуль было выгадней назiраць справядлiвую страту.

Знянацку на замкавым бастыёне выразна акрэслiyся сiлуэт вершнiка y каyбойскiм стэтсане. У выцягнутай руцэ пагрозлiва чарнеy абрэз. Аглушальна ляснуy стрэл – падбiты нунцый iмгненна yвайшоy у штопар. Старарымскае лязо мiльганула самотнай знiчкай i чвякнула, згасла y брылах сырой глiны. Трапны стралок няспешна паправiy шырокi стэтсан руляй абрэзу, ператоргнуy затвор i пранiзлiва паглядзеy з экрана.

– А цяпер – па рогах! – прагучала з кампутарных дынамiкаy.

Гламурная панначка палахлiва yцягнула голаy у плечы i жабкай скочыла y балотнае вакно. Бултыхнула, цёмная вада разбеглася пукатымi коламi.

Позiркi Казла i вершнiка на якое iмгненне перастрэлiся, i нячысцiк усё зразумеy… Ён закалацiyся, бзднуy з пераляку, сутаргова падчапiy пуцаценькага на рогi i чорнай маланкай ламануyся y хмызы.

Хрумсь! Блям! Дзвяк! – гэта разнесла на дробныя аскепкi кампутарны манiтор. Зухаваты вершнiк скочыy з экрана на балотную выспу i iмклiва панёсся за нячысцiкам…




9


Аyтапеленгатар з чужынскiмi нумарамi сунуyся па шашы з запаволенасцю падбiтага танка. Валасатыя рукi прапаршчыка Макрухi няyпэyнена круцiлi руль. Капiтан Капейкiн гучна сёрбаy расол. Зацiснутая памiж вайскоyцамi загадчыца Дома Культуры далiкатна шаргацела дарожным атласам.

– Ну, i далёка яшчэ? – прасiпеy кiроyца.

Манда Іванаyна правяла пазногцем па мапе.

– Кiламетраy дваццаць. Але можна па прасёлку скасцiць… З’езд ву-унь за той вёскай.

На ростанях фургон газануy ядучым выхлапам, важка з’ехаy з асфальту i хiснуyся на рыпучых рэсорах. Капейкiн збляднеy, што тая спiрахета, i схапiyся за жывот – вiдавочна, у iм распачалiся некiруемыя хiмiчныя працэсы.

– Макруха, спынiся, бля, спынiся! – афiцэр штурхануy двёркi, скочыy на зямлю i ледзь паспеy схiлiць голаy.

Перасычаны армейскiм досведам прапаршчык нiяк не зрэагаваy на пакуты камандзiра. А вось загадчыца Дома Культуры не стрывала.

– Можа, актываванага вугалю? – спачувальна прапанавала яна, рэагуючы больш на гук, чым на карцiнку. – У аптэчцы, напэyна, ёсць.

– Пi-iва бы… – Капейкiн выцер слiзкае падбароддзе рукавом камуфляжа.

– Не yратуе, – дасведчана прыкiнуy Макруха. – Трэба грамаy трыста засадзiць. А то i yсе трыста пяцьдзесят.

– Нельга анi таго, анi другога! – Манда Іванаyна выбралася з фургона i далiкатна зарыентавала пакутнiка да расчыненых дзвёрак. – Наш вядзьмак п’яных на дух не зносiць! Адразу за парог выставiць…

– Што ж за жыццё такое пайшло! – капiтан трагiчна абхапiy голаy. – Куды нi кiнь – поyны пiсец! Выпiваць нельга. Расею прадалi. Жонка – дура. Дачка – шкура…

– Іншародцы паyсюдна, – падказаy прапаршчык.

– …i апаратура дагэтуль не аджыла! – афiцэр мудрагелiста мацюгнуyся. – А yсё з-за таго натаyскага метыярыта.

Электронiка на вайсковай базе «Волга-Волга» не працавала yжо другiя суткi, хаця капiтан Капейкiн рабiy усё, што yмеy. Спярша сумленна павяртаy на месцы скрадзеныя дэталi. Потым ляснуy па галоyным пульце кавадлам. Пасля выклiкаy слесара з таргачоyскага Дому Быту. Але yсё было дарэмна. Зрэшты, афiцэр меy у запасе яшчэ колькi варыянтаy вырашэння праблемы. Аднак першыя супярэчылi Статуту каравульнай службы, другiя гарантавалi непапраyную шкоду здароy’ю, а трэцiя былi невыканальныя з прычыны абсалютнага вычварэнства.

Прапаршчык Макруха паглядзеy на капiтана Капейкiна, пахмялiyся, пагартаy сакрэтныя дакументы, распачаy новую пляшку, агледзеyся, намыслiyся, напружыyся, перахрысцiyся на антэны i прыйшоy да высновы: усё гэта – iнтрыгi мясцовых нячысцiкаy, а таму рады можа даць адно аyтарытэтны вядзьмак. Загадчыца Дома Культуры бескарыслiва yзялася паказаць дарогу да тутэйшага варажбiта…

Аyтапеленгатар калываy уздоyж жытнёвага поля. Дзень плавiyся i плыy. Жалезны кодаб накаляyся. У задушлiвым салоне лунаy ядучы перагарны смурод.

– Разумею вас, браты-славяне, – спагадлiва пракаментавала Манда Іванаyна. – Раз-пораз i выпiць трэба, служба ж цяжкая. Начныя вахты, бяссонныя ночы. Але y гэтым ёсць i свая прыгажосць! – Наша агульная Расея-матушка багатая на розныя прыгажосцi, – сухiм горлам засведчыy прапаршчык. – Як той казаy – «прыгажосць уратуе свет!»

– Масавыя расстрэлы yратуюць свет! – млява yдакладнiy Капейкiн. – Мне гэтая служба yжо во-сь дзе стаiць!

– Ну як жа так можна! – шчыра абурылася Манда Іванаyна. – Навошта вы, таварыш капiтан, тут мiрнае славянскае неба баронiце? Каб спакойна жылi вашы бацькi на радзiме пад Кастрамой!

– Ды ну яе на хер! – сардэчна адрэагаваy таварыш капiтан. – Быy я летась у той вёсцы пад Каатрамой, уцёк праз два днi. Туды аyталаyка раз на месяц прыязджае.

Манда Іванаyна зiрнула на Капейкiна непрыязна i падабралася. Вандроyка пачынала яе гнясцi.

– Дэпрэсiя… – спагадлiва скаментаваy Макруха. – А ты, Манда, слушна разважаеш: «ёсць такая прафесiя – Радзiму баранiць!» Я вось днямi патрыятычны серыял глядзеy, «Дзяцiнства Кутузава» называецца. Пайшлi яны, значыцца, з Суворавым пасля школы Лобным месцам палюбавацца. Сувораy захацеy яшчэ i з Цар-Пушкi пастраляць, а Кутузаy у родную казарму пасунуyся. Па дарозе пераняy яго адзiн Абрам: маyляy, пакажы нам з Сарай дарогу да вашай найгалоyнай вайсковай таямнiцы – Града Кiцежа! Кутузаy, як i мае быць, яго херамi абклаy, дык пейсаты яму за гэта вока выбiy. Каб Сувораy не прыбег – i другое б высадзiy!..

Капейкiн асцярожна памацаy пячонку праз камуфляванае «хэ-бэ».

– Як не запрацуе на «Волзе-Волзе» электронiка – нас з табою замест Града Кiцежа на Востраy Сахалiн служыць выправяць! А туды баржа раз на квартал прыходзiць…

– А як тэрарыста з натаyскага спадарожнiка адловiм – можа, i медалём узнагародзяць! – падсаладзiy Макруха.

Па лабавым шкле захвастала хвоя. Пад коламi зачвякала. Дарога iшла праз багнiсты гушчар. Абапал цямнелi волаты-валуны, парослыя пяшчотным смарагдавым мохам. Праз адчынены люк пацягнула цвiллю, i y салоне зрабiлася цёмна i няyтульна.

– Мне вось Качан расказваy, – прыгадаy Капейкiн, – нiбыта тут нейкая балотная выспа-пагорак ёсць, на каторай пасля вайны недабiтыя палiцаi на конях хавалiся. Ну, Калiноyскiя там, Булак-Балаховiчы розныя…

– А ты ведаеш, якiя y iх сапраyдныя прозвiшчы? – грэблiва скрывiy вусны Макруха. – Думаеш, у гэтых бульбашоy-калгаснiкаy нейкая гiсторыя ёсць?

За паваротам адкрылася паляна, асветленая касымi сонечнымi промнямi. Манда Іванаyна глянула наyпрост, напружылася i завiбравала: на пагорку высiyся дзiyны вершнiк на сiвым канi. На тле травеньскага блакiту выразна прамаляваyся мужны профiль, зрэзаны шырокiм каyбойскiм стэтсанам.

Знянацку ад гушчара пранiзлiва мэкнула. Ельнiк зварухнуyся, нешта чорнае i бухматае злякана скочыла з-за грувасткага валуна. Конь прыyзняyся на дыбкi, вершнiк спрактыкавана yскiнуy абрэз.

На нялюдскае гергетанне наклаyся халодны металёвы барытон:

– Трымай, жывёла!

Гудкi дубальтовы стрэл скацiyся y лагчыну. Парнакапытны завiшчаy, бы свiнчо, якому адсеклi вуха, i кiнуyся y балотную нiзiну. Лясны стралок рушыy наyздагон – прыкметны капялюш замiльгаy у лясным лабiрынце.

Капiтан Капейкiн адрэагаваy iмгненна.

– Заакiянскi каyбой! – радасна выгукнуy ён. – Фраер са спадарожнiка!

– Бей жыдоy, ратуй Расiю! – Макруха сутаргова расшпiлiy кабуру з «макаравым».

– Адставiць! – трыбунальскiм голасам асадзiy афiцэр. – Натаyца браць толькi жыyцом!

Загадчыца Дома Культуры палахлiва заплюшчыла вочы. Калi яна зноy глянула праз лабавое шкло, то агаломшана хаyкнула. Прастора паплыла хвалямi, бы мiраж, з нябёсаy пяшчотна заспявалi лютнi i вiёлы да гамба…

На чорна-зялёным тле ельнiку невядома адкуль з’явiлася пуцаценькае немаyля. Яно няyпэyнена стаяла пасярэдзiне прасёлка i загадкава пасмiхалася. Прапаршчык таргануy рычаг скрынi бегаy. Скрыгатнула трансмiсiя, i аyтапеленгатар хiжа пасунуyся проста на дзiцятка.

– Макруха, спынiцеся! – жахнулася Іванаyна. – Малое ж задавiце!

Афiцэр болеча адштурхнуy кабету локцем. Кiроyца азартна цiскануy на газ. Аyтапеленгатар сунуyся па прасёлку з няyмольнасцю танка. Пуцаценькi нават не зварухнуyся – толькi прыкрыy ружовай далонькай вочы…




