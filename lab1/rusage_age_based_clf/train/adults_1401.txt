Як стаць беларусам. Сто гiсторый
Севярын Квяткоyскi


«Як стаць беларусам. Сто гiсторый» – зборнiк маналогаy людзей, якiя разважаюць пра ператварэннi свайго yнутранага свету. Пра тыя шляхi, якiя прывялi iх да yсведамлення важнасцi беларускасцi: ведання гiсторыi, культуры, беларускай мовы. Кнiга сталася вынiкам аyтарскiх праектаy Севярына Квяткоyскага «Як я стаy беларусам» i «Быць беларусам», рэалiзаваных на сайтах Budzma.org i Tut.by.





Севярын Квяткоyскi

Як стаць беларусам. Сто гiсторый


– Я прыйшоy атрымлiваць пашпарт. Так склалася, што разам з мамай. Быy 1985 год. Чыноyнiца пашпартнага стала будзённа задавала пытаннi. Калi яна запаyняла графу «нацыянальнасць», я нi секунды не вагаyся i адказаy: «Беларус!»

Адразу y цiшы кабiнета прагучаy кiнематаграфiчны, з добра пастаyленым голасам крык мамы: «Юрачка, падумай, гэта ж на yсё жыццё!»

    Юры Вiнаградаy


© Квяткоyскi С., 2016

© Кандрацева З., iлюстрацыi, 2014

© Афармленне i распаyсюджванне. ТАА «Электронная кнiгарня», 2016



Пры yдзеле:

Ганна Валынец

Аляксандар Лукашоy

Арцём Мартыновiч

Хрысцiна Марчук

Аляксандар Ярашэвiч,

якiя дапамаглi y зборы тэкстаy



Адмысловыя падзякi:

Андрэй Дзмiтрыеy —

удзел у выданнi кнiгi



Алена Макоyская i Нiна Шыдлоyская —

удзел у рэалiзацыi праекту на сайце budzma.org



Марына Золатава —

удзел у партнёрскай рэалiзацыi часткi праекту на сайце Tut.by




Як я стаy беларусам


– Вам ужо не трэба рабiцца беларусам? Паколькi вы yжо не Нехта, а Хтосьцi? Тады гэтая кнiга можа дапамагчы некаму з вашых родных, сяброy цi знаёмых.

Важна прачытаць кнiгу ад пачатку да канца. Толькi тады будзе паyнавартасны эфект. Знiкнуць многiя сумневы, хiстаннi i фобii. Нават калi на нейкай старонцы y вас з’явяцца думкi: «Ды зразумела, ды я гэта yжо бачыy, прадумаy, перажыy!». Цi: «Так не бывае!». Альбо: «Няма чаго iм рабiць!». Чытайце да самай апошняй лiтары.

Нават калi вы i так лiчыце сябе цi кагосьцi з свайго атачэння беларусам. Магчыма, гэта фантомная беларускасць. Беларус – гэта не бусел, зубр, партызан, мех бульбы цi трактар.

Неяк мы сядзелi з прыяцелем цёплым надвячоркам на бервяне ля дарогi y старым квартале прыватнага сектара y Менску. Нам было гадоy па дваццаць, а да нас падышоy значна старэйшы дзядзька – стрэльнуy цыгарэтку.

Наш выпадковы знаёмы без запрашэння далучыyся да размовы. Ён не надта трапна yстаyляy рэплiкi. Было бачна, што думкi тубыльца драyляных джунгляy блукалi дзесьцi па-за кантэкстам тэмы.

І раптам дзядзька выбухнуy:

– Сядзiце тут, балбочаце!

– Ну…

– Бачыце, як крыва асфальт на вулiцы паклалi?

– Бачым.

– Дык узялi б – пераклалi!

Гэта толькi на першы погляд выглядае няyздымнай справай – двум хлопцам перакласцi асфальт на yсёй вулiцы. Я прыгадваю гiсторыю некалькiх дзясяткаy юнакоy з 1980-х.

– Вы ведаеце, што ваша жонка Кася Камоцкая спявае нацыяналiстычныя песнi? – запытаyся падчас допыту y мiлiцыi следчы y барда Алеся Камоцкага.

– Так, – адказаy Алесь, – а яшчэ яна танчыць нацыяналiстычныя танцы.

Гэтыя юнакi былi толькi на самым пачатку вулiцы з «крывым асфальтам», якi трэба было перакласцi.

Я маю на yвазе «Гуканне вясны» – традыцыйнае беларускае свята, якое несанкцыявана зладзiла група моладзi y 1984.

Калi ад 1980-х iсцi далей углыб гiсторыi – патрапiш на курапацкiя магiлы. А яшчэ далей – у БНР, «вясну народаy» у царскай Расеi, паyстаннi, падзелы, войны… Часы, калi марылася не пра yпарадкаванне дарогi, а пра саму вулiцу – сваю краiну.

«Як стаць беларусам» – кнiга людзей, якiя шукалi сябе y 1980-х – 1990-х. Гадаваных мiж СССР, перабудовай i першымi гадамi Незалежнасцi.

Гэта быy час вялiкай надзеi на стварэнне новай краiны, не савецкай i не антысавецкай. Проста новай. З новымi сэнсамi i новымi адчуваннямi. Дзе адным з самых захапляльных, нязвыклых i неверагодных было адчуванне yласнага «я».




1. Пратэст


Перад з’яyленнем майго «я» y публiчнай прасторы свет быy iншым.

Я тады быy занадта малы, каб ведаць, што развод цi любоyныя прыгоды аднаго з сужэнцаy разглядалi на сходзе працоyнага калектыву. Не паyсюль, канешне. Ну yявiце сабе падобнае y асяродку тэатра цi сiмфанiчнага аркестра? Цi, напрыклад, цырка?

З iншага боку, уявiце, калi б рабочы шарыка-падшыпнiкавага завода перад калегамi пачаy тлумачыць свае амурныя прыгоды беларускай лiтаратурнай мовай.

У тэатры, акадэмii цi фiлармонii yявiць магу. А y цырку yжо – не. Табу.

Прылюдна корпацца y чужой бялiзне было нормай, а публiчна гаварыць па-беларуску – скандалам.

Чаму шакавала беларуская мова? Гэта быy выклiк галоyным каштоyнасцям тагачаснага грамадства. Людзi хацелi злiцца з сацыяльным краявiдам. Каб нiшто не нагадвала пра iхную iншасць, адрознасць ад савецкага.

Ім даравалася казаць «дз» i «ч», але «шкарпэтка» ды «фарбы» yспрымалiся як пагроза для будучынi адзiнага савецкага народа.

І калi y грамадскiм месцы ты пачынаy гаварыць лiтаратурнай беларускай мовай, ад цябе yсе адсланялiся – каб нiхто не падумаy, што тут нехта хаyрусуецца з табою.

А за «дз» i «ч» проста пагарджалi. Ты як бы быy на нiжэйшай прыступцы y грамадстве – крэст, калхознiк, недаiндывiд соцыюма.

Вяскоyцы рабiлi каласальную yнутраную работу, каб пазбыцца свайго прыроднага – беларускага. Таму лiтаратурная беларуская мова выглядала як плявок, як знявага iхных памкненняy.

Прыезджыя вяскоyцы y горадзе праходзiлi праз здзекi, пагарду i прынiжэнне. Гэта была не нацыянальная, а сацыяльная, i далей – светаглядная дыскрымiнацыя.

А iнакш i быць не магло, бо iдэолагi камунiзму фармавалi грамадства, у якiм «усе будуць гаварыць на адной – расейскай – мове», хадзiць шыхтом i думаць «мы», а не «я».

Вораг народа – калхознiк – выпяндрожнiк – элiта. Такi прыблiзна эвалюцыйны шлях беларускай мовы ад часоy сталiншчыны да пачатку ХХІ ст.

Беларуская мова як вартасць – гэта вынiк папярэднiх гiстарычных працэсаy, калi асоба асэнсоyвае сябе як каштоyнасць, якая не верыць у зададзенасць. Нават у зададзенасць СССР, якi падаваyся бясконцым маналiтам. Непарушнай канстантай.

Але нават тыя, хто паважаy сваё «я», падладжвалiся, бо далi веры, што «я» больш нiколi не будзе. Прынамсi, па-за yласнай кухняй.

Беларуская мова y публiчнай прасторы – гэта толькi вынiк, сiмвал зменаy у свядомасцi асобнага чалавека i грамадства. А яшчэ гэта yчынак.




2. Пошук


СССР стаяy як снег пад нечакана раннiм i моцным вясновым сонцам. Людзi раптам убачылi, колькi непатрэбшчыны хавалася пад сумётамi.

На вачох знiкалi пiсьмёны на ледзяной корцы, якiя для людзей ужо даyно былi пазбаyленыя сэнсу: «Камунiзм», «Слава КПСС!», «Жыць у вяках!».

На аголенай зямлi пачыналi вымалёyвацца новыя словы, для многiх жаданыя: «Незалежнасць», «Адраджэнне», «Жыве вечна!».

Жаданыя, але не напоyненыя зместам. Словы, якiя yспрымалiся хутчэй iнтуiтыyна, бо большасць людзей папросту не мела патрэбнага досведу, каб пабачыць за гэтымi словамi штосьцi, што можа мець канкрэтную вартасць.

Пакуль адныя разгублена шукалi y талым брудным снезе рэшткi сваiх спадзяванняy, iншыя пачыналi працаваць на нанова адкрытай, ужо рыхлай, але яшчэ халоднай зямлi.

Маё, сваё, наша. Мая краiна, свая будучыня, наша справа. Як па мне, найбольшага дасягнулi тыя, хто перарос пратэст, i пайшоy далей: у шукальнiкi-першаадкрывальнiкi-нановастваральнiкi.

Пратэст быy патрэбны як штуршок. Тыя, хто застаyся «анты-», антысавецкiм, напрыклад, так i заселi y iм нiбы y багне, зрабiyшыся сваiм уласным працiyнiкам навыварат.

Новая краiна прыдумлялася i рабiлася па-над «анты-».

Новыя мары i новыя крокi да стварэння свайго yласнага Дому. Масавыя пратэсты, якiя пачалiся y сярэдзiне 1990-х, – гэта акурат пратэсты супраць забароны новай мары. І знiшчэння yжо адшуканага i толькi-толькi створанага – свайго.




3. Гонар i годнасць


«А нашто вы гаворыце па-беларуску?» – такое пытанне ад суайчыннiкаy можна пачуць яшчэ i сёння. Гэтае пытанне звычайна мае цэлы спектр iнтанацый: ад абуранага да добразычлiва-цiкаyнага.

Нашто? Якi сэнс? «Што я гэтую беларускую мову – у мiсу насыплю?» – незадаволена буркоча дзядзька з мястэчка.

Людзi, якiя y маладосцi займалiся фiзiчным выжываннем пры Сталiне i Гiтлеры, не разумелi такога вось iрацыянальнага штукарства. Ды яшчэ i марнавання часу – вучы, перавучвай.

За пару iхнага жыцця колькi разоy змянялася yлада i iдэалогiя: цар, немцы, першыя палякi, бальшавiкi, другiя палякi, слуцкiя палкi, першыя саветы, другiя немцы, другiя саветы, канец сталiншчыны, адлiга… І гэта yсяго за дзве генерацыi.

Унукi тых, хто памятаy часы ад цара, перажылi росквiт/застой СССР, перабудову, крах саветаy, незалежнасць… Незразумелую.

У 1991 годзе мне было васямнаццаць гадоy. Асаблiвасцi жыцця i светагляду папярэднiх дзесяцiгоддзяy я зведаy адно школьнiкам. У асноyным у iранiчным варыянце. «Сынок, – смяялiся бацькi з майго па-дзiцячы распаведзенага анекдота пра Брэжнева, – нiкому не кажы. А то нас пасадзяць у турму!» Так казалi, але yжо смяялiся. Страху не было y iх, народжаных у апошнiя гады жыцця Сталiна.

Як многiя тысячы беларусаy, я быy шчаслiвы i ганарыyся тым, што мы атрымалi сваю краiну, ды яшчэ з нацыянальнай сiмволiкай, пра якую масава дазналiся толькi за тры гады перад тым – на Дзяды 1988 году.

Было адчуванне, што наперадзе вялiкая i цiкавая праца.




4. Любоy


«Паглядзi, сынок, якая y нас зямля цудоyная», – сказаy мне бацька, калi мы вярталiся y Менск з гасцей ад сваякоy-Квяткоyскiх з вёскi Дусаеyшчына, што пад Капылем.

Я быy тады дашкольнiкам. І мне яшчэ толькi належала дазнацца пра гiсторыю нашага роду, пра прадзеда Адольфа Квяткоyскага з дробнай шляхты, якi перад Першай сусветнай працаваy аканомам у мясцовай абшарнiцы, быy на фронце «iмперыялiсцiчаскай», а пасля дзесьцi ваяваy мiж 1918 i 1920 годам, але дакладна не за чырвоных.

Пра бальшавiзацыю, пра акупацыю, пра немцаy i партызанаy вакол Дусаеyшчыны, калi немцы спалiлi адну хату, а партызаны – дзве. І пра тое, як сям’я перажывала гэты час, пакуль мой дзед Адам Квяткоyскi iшоy да Берлiна. Пра тое, што брата дзеда Аркадзя Квяткоyскага y вёсцы yжо y 1960-я некаторыя клiкалi аднаасобнiкам, бо сваiмi рукамi сабраy трактар i дзякуючы iншым сваiм ведам ды талентам матэрыяльна не залежаy ад палiтыкi партыi i калгасу.

Шмат-шмат пачуy я розных гiсторый, якiя складалi карцiну жыцця маiх папярэднiкаy, якiх я проста – як дзiцё – любiy.

Любiy iхны падворак, поyны жыyнасцяy: пчолы, куры, гусi, свiннi, каровы, конь. Трактар, сталярка, кузня. Сад, агарод, за iм поле, там – лес. Усё гэта раз цi два на год, калi прыязджаy з Менску.

Як i сам Менск, якi асацыяваyся найперш з раёнчыкам мiж Свiслаччу i чыгункай. Стары раён тады яшчэ збольшага прыватнага сектара з дарэвалюцыйнай планiроyкай i несавецкiмi назвамi вулiц: Сонечная, Надзеждзiнская, Маласерабранская, Палявая, Лясная, Лугавая i нават Лiбава-Роменская.

Любоy да сваiх, да свайго. Калi бацька мне казаy пра прыгажосць нашай зямлi, магчыма, у той момант ён прамаyляy як мастак. Маyляy, глядзi, якi цудоyны пейзаж. Але мне словы заселi y свядомасцi значна глыбей. Словы прагучалi з любоyю. А любоy – рэч невытлумачальная. Гэта цуд.




5. Цуд


Чаму адным цуд беларушчыны адкрыyся, а iншым – не? Такое пытанне задаy мой прыяцель на пачатку 1990-х.

Я ведаю людзей, якiя гэты свой цуд нясуць усё жыццё як вялiкую iнтымную таямнiцу. І калi дзеляцца iм з кiмсьцi, дык рэдка, i то з самымi блiзкiмi.

Іх не бачылi y натоyпах са сцягамi цi на трыбунах з’ездаy. Больш за тое, яны y сваiх палiтычных, напрыклад, поглядах могуць быць дыяметральна супрацьлеглымi.

Яны ахоyваюць сваю таямнiцу ад якiх-кольвек цэтлiкаy. Але гэта якраз i правакуе даць азначэнне. Самае простае з якiх: «О, беларус пайшоy».

Так, беларус. А ты хто? Пытанне, якое можа траyмаваць iншага чалавека, бо ён разумее, што дзесьцi нешта прапусцiy цi памылiyся, калi праз сваю рацыянальнасць абiраy сабе самаазначэнне. А часцей – пазбываyся самаiдэнтыфiкацыi.

І тады беларус ператвараyся y трактар «Беларус». Дакладней, iмiтаваy з сябе машыну, як на сто працэнтаy рацыянальную i функцыянальную рэч. Аднак тут ёсць нюанс – трактарамi кiруюць, i кiруюць людзi.

А чалавек – гэта яшчэ i пачуццi: любоy i нянавiсць, памкненнi i yчынкi, мары i планы, рух – жыццё.

І калi чалавек абiраy для сябе ролю безасабовага трактара, ён аyтаматычна аддаваy свой лёс у чужыя рукi.

І толькi з тымi, хто адкрыy i захаваy у сабе цуд, зрабiць нiчога нельга. Бо iмi немагчыма кiраваць.




6. Логiка


– Севярын, а ты расеец цi беларус? – дурное пытанне як на розум трох-чатырохгадовага хлопчыка. Я нарадзiyся y Беларусi, бацька мой беларус. І дзед такi самы. Я, праyда, тады не ведаy, што прадзед мог быць i лiцвiнам, i палякам. Але, народжаныя да бальшавiкоy, са сваiмi дзецьмi на такiя тэмы не размаyлялi. Ад граху далей.

Нязручныя пытаннi задаваy пасля я. «Мама, а чаму мы жывем у Беларусi, а па-беларуску мала хто гаворыць?». Ну вось як у 1979 годзе патлумачыць малому пра сталiнскiя рэпрэсii, у тым лiку супраць нацыянальнай iнтэлiгенцыi, пра татальную хрушчоyскую русiфiкацыю, пра будаванне камунiзму, дзе будзе толькi адна – расейская – мова?

«Так атрымалася, сынок». Зрэшты, бацькi ад самага нараджэння чыталi мне кнiжкi, напiсаныя беларускай мовай: «Сымон-музыка», «Рабiнзон Круза», «Маленькi прынц»…

Але ж мы yсяляк адрозныя ад iншых. Па-першае, назва. Слова «Беларусь» я бачыy перыядычна. Вось унiвермаг, вось магнiтафон, вось трактар. Цяпер цяжка yявiць, але тады yсе гаварылi «Белоруссия».

Зрэшты, i «Белоруссия» – адрознасць. Вось якi y нас арыгiнальны сцяг – з арнаментам. З iм старэйшыя хлопцы iдуць на футбол.

А вось касцёл. Гэта таксама адметнасць. Штосьцi з далёкiх часоy iншай цывiлiзацыi. А вось мы паехалi y Заходнюю Беларусь, i я yпершыню дазнаюся, што ёсць людзi, якiя жылi не пры савецкай уладзе. Гэта шок. Я размаyляю з тымi, хто памятае тую iншую цывiлiзацыю, дзе не было пiянераy, i дзе дзяцей не лаялi за слова «я» замест «мы».

А вось я y свае сем гадоy еду y Грузiю. Сяло Натанэбi, за некалькi кiламетраy ад той самай фабрыкi, дзе вырабляецца «Чай № 2». Мне цяжка гуляць з мясцовымi дзецьмi: нiхто з iх не разумее па-расейску!

А вось зусiм побач з Менскам – Вiльня. Іншыя лiтары, iншыя словы. Мiне яшчэ не адзiн год, калi я дазнаюся пра ВКЛ.

А вось украiнскiя цукеркi з зразумелымi, але адрознымi словамi на абгортцы. А вось дзецi прыехалi з Польшчы y наш пiянерскi летнiк. З сацыялiстычнай краiны, але апранутыя прыгажэй.

Паyсюль савецкая yлада, аднак ва yсiх штосьцi сваё, адметнае.

І y нас нiбыта сваё, але чамусьцi не па-беларуску.

Дзiцячая логiка – самая жалезная. Я выстаyляю бацькам прэтэнзiю: чаму я не гавару па-беларуску? А бацька мне падкiдае «Дзiкае паляванне караля Стаха» Уладзiмiра Караткевiча. Я зачаравана пачынаю сам вучыць новыя, часам незразумелыя, словы.

Лагiчны ланцужок замыкаецца. Праз колькi гадоy я стану больш дарослым, завярбуюся на раскопы Святадухаyскай царквы y Менску. Там мяне будзе афармляць на працу кiраyнiк раскопаy: «Дзе вучышся, цi ёсць дазвол ад бацькоy, цi ёсць медычная даведка?».

У мяне язык не павернецца адказаць на пытаннi па-расейску. Упершыню y жыццi я y публiчнай сiтуацыi загаварыy па-беларуску. Мяне yважлiва слухаy Зянон Пазняк.




7. Бабулi i дзядулi


– Якая там беларуская мова? Панапрыдумляюць! Мы так заyжды гаварылi, i не было анiякай Беларусi, – баба Аня абураецца тэатральна, насамрэч смяецца.

Другая палова 1970-х. Цэнтральная Беларусь. У вёсцы Дусаеyшчына практычна yсе гавораць прыроднай беларускай мовай, дзе «гарадскiх» трасяначных словаy ва yжытку зусiм няшмат.

100 км ад Менску, i ты трапляеш у iншы свет. Мы прывозiм смачны гарадскi хлеб, а вязем дадому пальцам пханыя каyбасы i вэнджаныя кумпякi.

У Менску нейкi час я кажу з беларускiм вымаyленнем, якое пагардлiва клiчуць «говором». Пагарда мне незразумелая. Але досыць хутка я вяртаю старыя – расейскiя – наладкi y маyленнi.

Праз трыццаць гадоy у фотаконкурсе кампанii «Будзьма беларусамi!» адна намiнацыя завецца «Людзi Беларусi». Большасць герояy фотаздымкаy – старыя вяскоyцы.

Парадаксальным чынам людзi, якiя адмаyлялiся ад сваёй беларускасцi на карысць «тутэйшай» цi «гарадской» самаiдэнтыфiкацыi, неyпрыкмет для сябе перададуць сваiм унукам тое важнае, што немагчыма стварыць з нуля. Повязь з часам i зямлёй.

Колькi разоy я чуy ад старых пра тое, што яны проста людзi, а не беларусы. Пра неразуменне каштоyнасцi мовы, якую «y мiсу не насыплеш». Колькi наслухаyся кпiнаy з гарадскiх, «якiм няма чаго рабiць», як толькi вучыць «простую мову».

Але менавiта гэтыя людзi ад зямлi засталiся адзiным звяном бесперапыннай повязi з мiнулым. Бо iншыя звёны – культура i адукацыя – былi амаль знiшчаныя iдэалагiчным напалмам, якi не раз за ХХ ст. накрываy краiну.

Адчуванне свайго, любоy да свайго, усведамленне важнасцi свайго y вясковых людзей не сягала далей за yласны падворак цi вёску. Але са свайго агароду, у гарадскiх умовах – двара i вулiцы – i пачынаецца yсведамленне чагосьцi большага. Сваёй краiны як свайго Дому.




8. Веда


Неяк мы з прыяцелем сядзелi y кавярнi, што глядзiць вокнамi на касцёл св. Язэпа y менскiм Верхнiм горадзе. Прыяцель пытаецца y маладзенькай афiцыянткi:

– Вы ведаеце гiсторыю гэтага касцёла?

Афiцыянтка:

– Не, раскажыце:)

Прыяцель каротка распавядае, а пасля пытаецца:

– А што вы ведаеце з гiсторыi?

Афiцыянтка паказвае на праваслаyны катэдральны сабор:

– Знаю, что этот костёл в честь 8-го марта.

Пратэст, пошук, цуд, любоy… «А што тая гiсторыя? А толку з яе?».

Мяркую, адказ афiцыянткi паходзiць з той кашы, якая творыцца y галовах большасцi нашых грамадзянаy. Але найперш у людзей, якiя адказваюць за адукацыю. А адукацыя вынiкае з iдэалогii, якой не стала акурат у той момант, калi з’явiлася Рэспублiка Беларусь.

У 1960-я гады амаль штодня y электрычках маршрутам Маладзечна-Менск-Маладзечна можна было заyважыць дзiвака y акулярах з тоyстымi шкельцамi, якi вазiy вялiкi партфель, набiтым паперамi.

Сухаваты, крыху згорблены ад штодзённага сядзення за кнiгамi, чалавек увесь свой вольны час прысвячаy пошуку… летапiснай Лiтвы.

Савецкi касманаyт паляцеy да зораy, паyсюль будавалiся вялiкiя гарады i не за гарамi быy час, калi на адной шостай сушы знiкнуць нацыi, мовы i сацыяльная рознiца мiж людзьмi. Ва yсiх усё будзе!

А нядаyнi вясковы настаyнiк Мiкола Ермаловiч шукае вытокi беларускага этнасу i беларускай дзяржаyнасцi. Крытыкаваны прафесiйнымi гiсторыкамi, Мiкола Ермаловiч дае штуршок шматлiкiм аматарам гiсторыi для yласных доследаy.

Толькi праз дваццаць гадоy пасля напiсання ягоная кнiга «Па слядах аднаго мiфа» шырока публiкуецца – у канцы 1980-х. Тым часам высвятляецца, як шмат у Беларусi краязнаyцаy i энтузiястаy-гiсторыкаy.

Беларусь фактычна па аскепках выкопваюць з-пад друзу iдэалагiчнага смецця. Разам з гiстарычнымi асобамi вяртаюцца гiстарычныя сцяг i герб. Абрысы будучага беларускага Дому вымалёyваюцца yсё больш выразна.

Пазнейшыя спробы закатаць гэтыя здабыткi y кансервавую бляшанку з надпiсам «зроблена y БССР» не даюць плёну. Хiба адно yтвараюць гармiдар у галовах школьнiкаy, з якога паyстае «касцёл 8 марта».

Але расшуканая энтузiястамi далёкая i блiзкая гiсторыя yжо дае падставы мадэляваць будучыню краiны. Як разнастайнага шматкультурнага, але адзiнага – свайго.




9. Сваё


«Мама, а як гэта: я – я?» Пытанне yзросту гадоy чатырох.

Я, мае yражаннi, мае yчынкi, маё ratio, мая вера, мае веды, мае памкненнi.

Маё – сваё.

«Я» – непаyторныя i yнiкальныя, а «сваё» можа стасавацца з iншым. Сваё важнае i дарагое. Такое, як краявiды, гукi, успамiны i памкненнi. Яны робяцца нашымi.

Нашы – як малюнак калейдаскопа з мноства асобных аскепкаy, а не бясформенны пластылiн, перамяшаны з кавалкаy рознага колеру.

Памятаеце, як у дзяцiнстве мы не любiлi, калi нам даставалася на занятках такое шэра-бура-малiнавае абы-што.

З калейдаскопу культураy, моваy i традыцыяy Беларусi хацелi зрабiць такi вось неакрэсленага колеру пластылiн, але y выразнай форме сярпа i молата.

Памятаю, як у дзяцiнстве намагаyся павыкалупваць кавалачкi колераy, каб пасля скамбiнаваць iх у сваёй – аyтарскай – кампазiцыi.

Дарослым пачаy хадзiць з сябрамi y вандроyкi на байдарках. Хаyрус беларусацэнтрычных людзей. Аyтараy. Сваiх лёсаy. І крэатараy змесцiва i вобразу Беларусi.

Да нас раз-пораз далучаyся брат аднаго з удзельнiкаy. Масквiч, хоць i народжаны y Менску. Нармальны, добры чалавек. Ён днямi слухаy размовы пра беларускую нацыянальную iдэю, пра творчасць, пра сваё… Але раптам пад чарку ля вогнiшча з iмпэтам так бабахнуy: «Я yсё разумею! Але чаму вы не хочаце далучыцца да Расеi?!».

Так адзiн малады немец неяк у мяне запытаyся: «А навошта вы адраджаеце беларускую мову?».

А знаёмая лiтаратарка распавяла, як размаyляла y электрычцы з цётухнай з правiнцыi беларускай мовай.

– У вас что там в Минске – принято говорить по-белорусски?

– Так.

– Совсем обнаглели!

Так, абнаглелi – заявiлi права на сваё. На «я»:).




10. Быць асобаю, быць кiмсьцi


У дзень галасавання на рэферэндуме 1995 года я дзяжурыy на адным з участкаy у Ленiнскiм раёне Менска. Сярод iншага вырашаyся лёс нацыянальнай сiмволiкi – бел-чырвона-белага сцяга i герба «Пагоня».

Да позняй ночы мы сядзелi з ахоyнiкам-мiлiцыянтам у холе школы нумар 55. Натуральна, разгаварылiся. «А па мне хоць майткi драныя будуць над Домам Урада, галоyнае – каб нармальна плацiлi», – са спакойным цынiзмам патлумачыy сваю пазiцыю старэйшы лейтэнант. Потым запытаyся:

– А чаму вы па-беларуску гаворыце?

– Бо я беларус.

– …

Пад трохкроп’ем я yзнаyляю завiсанне праграмы y галаве суразмоyцы. Кшталту: «А я тады хто?».

Твая пазiцыя можа выклiкаць i раздражненне, i адкрытую агрэсiю. Бо ты як бы намякаеш чалавеку з «таго боку» – а ён хто? Проста нехта? Цi хтосьцi? Калi хтосьцi – то як можа вызначыцца?

Проста чалавек? Ужо няблага. Тады чаму ён нервуецца з беларускай мовы, якую чуy калi не ад бацькоy, дык ад дзядоy? Ды хоць бы праз абвесткi y грамадскiм транспарце кожны дзень?

Бо яно не прынята – размаyляць беларускай мовай? Традыцыя не такая? Цi дзесьцi yнутры сябе чалавек разумее, што «нешта тут не так», дзесьцi y яго хiба, i яму няёмка гэта прызнаваць?

У Беларусi быць палякам, лiтоyцам, габрэем цi татарынам – гэта таксама yчынак. Савецкi каток прайшоy па yсiх. А быць расейцам?

Неяк я рабiy апытанне на вулiцах Менска. Пытанне было такое: «Цi iснуе y Беларусi расейская дыяспара?».

Сустрэy адну кабету сярэдняга веку, на выгляд i па маyленнi настаyнiцу вясковай школы. Яна мне адказала па-расейску, але з цудоyным беларускiм вымаyленнем:

– Ды што вы! Яны yсе даyно асiмiлявалiся!

У зрусiфiкаванай Беларусi расейцы асiмiлявалiся? Так! Бо мова, дакладней, выбар той цi iншай мовы – гэта толькi вынiк больш глыбокiх працэсаy.

У БССР асiмiлявалiся амаль усе – увасобiлiся y савецкага чалавека. Таму калi y канцы 1980-х – пачатку 1990-х людзi абiралi свае тоеснасцi, яны рабiлi гэта нанова, амаль з нуля.

Этнiчны беларус мог па-расейску плакацца, маyляy, «такую страну развалiлi», а сын цi дачка расейскiх iнжынераy з Ленiнграда перапiсвалi y пашпарце iмя паводле беларускай мовы i хадзiлi з бел-чырвона-белым значком у касцёл на беларускамоyныя службы (у праваслаyных цэрквах беларускамоyных службаy не было).

«Мяне бацькi навучылi быць культурным», «Мяне бацькi навучылi паважаць iншых», «Мяне бацькi навучылi самастойна думаць».

Быць кiмсьцi. Быць асобай. Да нацыянальнай самаiдэнтыфiкацыi ты прыходзiш пасля «я», «сваё», «наша супольнае».




11. Быць беларусам


Аднойчы y менскiм офiсе радыё «Свабода» yручалi прыз пераможцу радыйнага конкурса. Прызам быy сучасны прымач. А атрымлiваy яго сцiплы мужчына сярэдняга веку. Не грамадскi актывiст, не заyзятар палiтычных форумаy, не yдзельнiк якiх-кольвек суполак. Проста работнiк на пасадзе загадчыка склада.

– Я за пятнаццаць гадоy працы y фiрме нi разу нiкому не казаy, што слухаю радыё «Свабода». Я yвогуле нiколi не выказваy свае погляды. Ну такi я чалавек – цiхi, можа крыху баязлiвы, – сарамлiва yсмiхаyся наш пераможца. – І вось аднойчы слухаю y сябе на складзе перадачу, а тут нечакана для мяне заходзiць дырэктар. Я разгубiyся. Але гляджу, што i ён разгубiyся. Дырэктар тады здзiyлена так кажа: «Дык i ты слухаеш «Свабоду», а я думаy, толькi я адзiн у нас такi!»

Гiсторыя мне нагадала апавяданне аднаго амерыканскага фантаста. У невялiкiм гарадку y бацькоy быy хлопчык, якi yмеy лётаць. Бацькi баялiся, што такая «загана» будзе неадэкватна yспрынятая грамадствам, таму дазвалялi сыну лётаць толькi yначы y садзе, каб нiхто не yбачыy.

Па сюжэце за колькi гадоy перад тым праз мястэчка прайшла бабуся, кармiлася y людзей, i бацькi думалi, што гэта чараyнiца так аддзячыла iм за гасцiннасць.

Аднойчы хлопец пайшоy на цэнтральны пляц паглядзець, як на царкву yсталёyваюць новы крыж. І тут раптам рабочы сарваyся з даху…

Хлопец узляцеy, пачаy цягнуць небараку yгару, але сiлаy бракавала. І тады yсе прысутныя на пляцы падхапiлiся, узляцелi i дапамаглi хлопчыку.

Так я бачу i нас – беларусаy. Можам лётаць, але саромеемся. І толькi y крытычнай сiтуацыi яднаемся адзiн з адным.



    Севярын Квяткоyскi




1. Пратэст



– Выбар беларушчыны для мяне быy яшчэ i пратэстам супраць савецкай iдэалогii, якая да беларусаy ставiлася як да адзiнарогаy, нейкiх прыдуманых iстотаy. А я не прыдуманы – я ёсць! – У самым канцы васьмiдзясятых гадоy у горадзе Менску беларусамi менавiта станавiлiся. – Я добра памятаю гэтае пачуццё несправядлiвасцi i тое адчуванне спраyджанасцi, якое даваy мне працэс рэканструкцыi свету. – Мы мелi тады значна большую, чым у цяперашнiх чатырнаццацi-пятнаццацiгадовых, патрэбу y пратэсце, i мая дэманстратыyная беларуская мова гэтую патрэбу цалкам задавольвала. На мяне абарочвалiся, мне плявалi yслед, мова шакавала – а мне гэта i было трэба. – Пытанне беларускай iдэнтычнасцi, беларускай мовы заyжды было для мяне пытаннем гармонii з iншымi i з самiм сабой. – Быць беларусам – гэта здзяйсняць свае iдэi. – Жаданне быць беларускай – гэта, па-першае, маё жаданне быць сабой. – Гэта былi не раптоyныя змены, а штодзённая праца над сабой. – Чытаy у дзяцiнстве беларускiя, татарскiя, туркменскiя народныя казкi, але туркменам не стаy, а стаy беларусам. – Як кожны вясковы хлопец, я адаптаваyся да асяродку: перайшоy на расейскую мову. – Я хацеy быць не як усе. У беларускай мове мяне прывабiла пэyная элiтарнасць. – Дыскрымiнацыя была шалёная. Нашыя падпiтыя хлопцы маглi пабiць проста ля крамы толькi за тое, што нехта не так казаy. – Хацелася актыyнасцi, зменаy у жыццi, а таму насуперак шэрай масе i дзякуючы аднадумцам, сярод якiх былi i беларускамоyныя, я сам стаy змяняцца. Беларуская мова была сiмвалам гэтых зменаy.




Юры Вiнаградаy: Духоyны выбар


– Я прыйшоy атрымлiваць пашпарт. Так склалася, што разам з мамай. Быy 1985 год. Чыноyнiца пашпартнага стала будзённа задавала пытаннi. Калi яна запаyняла графу «нацыянальнасць», я нi секунды не вагаyся i адказаy: «Беларус!»

Адразу y цiшы кабiнета прагучаy кiнематаграфiчны, з добра пастаyленым голасам крык мамы: «Юрачка, падумай, гэта ж на yсё жыццё!»


* * *

Мой дзед па мацi ваяваy у Армii Краёвай i часам распавядаy мне пра савецкiх партызанаy рэчы, якiя не супадалi з афiцыйнай iдэалогiяй.

А бабуля па бацьку была заслужанай бальшавiчкай у Маскве. Што праyда, бабуля да рэвалюцыi валодала цэлым гмахам, i яе не рэпрэсавалi толькi таму, што яна была з самых першых бальшавiкоy. А вось iншага сваяка па бацьку – стрыечнага дзеда – расстралялi. Нават партбiлет не дапамог, бо ён ад 1914 па 1917 год працаваy у Парыжы (кухарам). І дзеда рэпрэсавалi, таму прозвiшча Вiнаградаy узятае ад аднаго з сваякоy – ад граху падалей.

Майго роднага дзядзьку yжо y Менску паставiлi на yлiк у КДБ пасля таго, як на пачатку 1980-х у Рускiм драматычным тэатры спрабавалi выявiць ультранацыяналiстаy.

З iншага боку, мой бацька – прыезджы з Масквы – не yспрымаy беларускую культуру. Не тое што ненавiдзеy, проста яму не хапала ведаy, ставiyся да беларускага як да правiнцыйнага.

Я гадаваyся y горадзе, дзе практычна не было старой iнтэлiгенцыi. Культурны нацыянальна арыентаваны асяродак быy знiшчаны y Менску y 1930-я. Фактычна iнтэлiгенцыя Беларусi фармавалася нанава. І выбар беларускасцi для мяне быy не этнiчны, а духоyны, светаглядны. Як i шмат для каго з менчукоy, хто меy часткова беларускiя каранi цi нават зусiм iх не меy.

Дзякуючы сваякам i знаёмым, я атрымаy магчымасць наведваць запаснiкi музеяy i бачыць там экспанаты не толькi фальклорнай, а i шляхецкай мiнуyшчыны Беларусi. Выбар беларушчыны для мяне быy яшчэ i пратэстам супраць савецкай iдэалогii, якая да беларусаy ставiлася як да адзiнарогаy, нейкiх прыдуманых iстотаy. А я не прыдуманы – я ёсць!




Альгерд Бахарэвiч: У менталiтэт i голас крывi я не веру. Я веру y мову i свядомасць


– Як я стаy беларусам? На пытанне, сфармуляванае такiм чынам, адразу ж хочацца запярэчыць: маyляy, беларусамi не становяцца, iмi нараджаюцца, дый што гэта за народ такi, прыналежнасць да якога трэба здабываць. Але ж не: у самым канцы васьмiдзясятых гадоy у горадзе Менску беларусамi менавiта станавiлiся.

Гэта быy час, калi дарослыя фактычна наноy адкрывалi для сябе свет. Знiкалi белыя плямы гiсторыi – айчыннай, савецкай, сусветнай; на нас абрынулася мора дагэтуль забароненай iнфармацыi; старыя аyтарытэты з грукатам падалi нам пад ногi, а новыя падымалiся з магiлаy i iх талакою цягнулi на апусцелыя пастаменты. Дарослыя шмат чыталi, штовечар глядзелi тэлевiзар i жахалiся: усё было не так, як iх вучылi – высветлiлася, што iх падманвалi, як дзяцей, нашых збянтэжаных дарослых.

І калi ты, падлетак, любiy чытаць i yмеy слухаць – табе было чым заняцца. Мяне y той час найбольш цiкавiлi мастацтва, гiсторыя i палiтыка. Праз iх, паступова, але даволi хутка, я зразумеy, што мы – дзецi людзей, якiх падманулi самым падступным чынам: нашых бацькоy вучылi глядзець на свет чужымi вачыма, гаварыць чужой моваю, думаць чужымi мазгамi – навучылi пачувацца вечнымi гасцямi там, дзе яны былi дома. Я добра памятаю гэтае пачуццё несправядлiвасцi i тое адчуванне спраyджанасцi, якое даваy мне працэс рэканструкцыi свету.

Бацька штодня ездзiy на працу y Жодзiна, а y электрычках тады раздавалi бээнэфаyскiя газеткi. Адну ён прыцягнуy дамоy. У той час я чытаy усё запар, ад Шапэнгаyэра i Сартра да сумнеyных парнаграфiчных брашурак; прачытаy i тую газетку – i быццам плеyку сарвала з вачэй. Я зразумеy, што жыву не y СССР, а y Беларусi.

Як i большасць аднагодкаy той пары, я хварэy на рок-музыку: неyзабаве высветлiлася, што рок магчымы па-yкраiнску – сапраyдным культурным шокам было для мяне знаёмства з творчасцю «ВВ», «Вопляy Вiдаплясава». Вось жа, украiнцы, лiтоyцы, латышы свайго не саромеюцца, а мы? Зразумела, што пасля гэтага мне заставаyся адзiн крок да «Мроi», якая мяне так уразiла, што я наклеiy на сцяну пакоя iхнае фота i yсiм тлумачыy: iснуюць i нашы, беларускiя рокеры. Узгадаваныя на Грабеншчыкове сябры слухалi з недаверам… Потым, пазней, былi «Ulis», «Мясцовы час»… Тады я yжо страшэнна захапляyся лiтаратурай, папiсваy вершыкi – i калi стаy чытаць «Тутэйшых», вырашыy, што пiсаць буду толькi па-беларуску.

«Тутэйшыя» не адпавядалi стэрэатыпам пра беларускую лiтаратуру, iх беларуская мова не была школьнаю, iх цiкава было чытаць, iх не любiлi настаyнiкi – што яшчэ трэба было, каб адчуць да iх сiмпатыю? Наогул, мы мелi тады значна большую, чым у цяперашнiх чатырнаццацi-пятнаццацiгадовых, патрэбу y пратэсце, i мая дэманстратыyная беларуская мова гэтую патрэбу цалкам задавольвала. На мяне абарочвалiся, мне плявалi yслед, мова шакавала – а мне гэтага i было трэба.

Ужо y трынаццаць гадоy я быy вельмi палiтызаванай асобай i перакананым антысаветчыкам. Я насiy на штрыфлi пiнжака бел-чырвона-белы значок. Мой дзённiк стракацеy надпiсамi «Хай знiкне Савецкая iмперыя!», «Смерць камунiстам!», «Маскалi, дамоy!», «Жыве незалежная Беларусь!». Я пiсаy сачыненнi тарашкевiцай i yсю праблематыку твораy белсавецкiх пiсьменнiкаy зводзiy да таго, што камунiстаy чакае Нюрнберг.

Потым я вышыy на пiнжаку зялёнымi нiткамi загадкавыя слова «Так нельга» i апранаy яго y школу. Я адказваy ля дошкi па-беларуску: спачатку на yроках гiсторыi, потым i на iншых. Я нахабна накiдваy усiм беларусацэнтрычны погляд на свет. У пачатку дзевяностых ужо наведваy палiтычныя мiтынгi, адкуль прыносiy розныя катэхiзiсы кшталту «Што трэба ведаць кожнаму беларусу». Са мной у школе праводзiлi строгiя размовы, стаyленне, аднак, было на дзiва лiберальнае, бо вучыyся я някепска i эпоха была yжо не тая, лютаваy хiба настаyнiк вайсковае падрыхтоyкi. Дарослыя азадкамi адчувалi, што Савецкi Саюз iмклiва коцiцца да свайго канца. Яны проста не ведалi, што рабiць. Здаецца, яны i цяпер не ведаюць, тыя пастарэлыя дарослыя з майго 1990 года.

У менталiтэт i голас крывi я не веру. Я веру y мову i свядомасць. Пытанне беларускай iдэнтычнасцi, беларускай мовы заyжды было для мяне пытаннем гармонii з iншымi i з самiм сабой.

Беларускамоyны беларус – гэта не эфiрнае, празрыстае, безаблiчнае стварэнне, завiслае памiж небам i зямлёй, якое невядома адкуль узялося i невядома чаму атрымала yласную дзяржаву i хоча пры гэтым, каб яго прызнавалi за чалавека, за асобу, за роyнага.

Беларускамоyны беларус ведае, хто ён; ведае, што мае такое ж права быць роyным сярод роyных, як i iншыя; ведае, што ён еyрапеец; ведае, адкуль ён i дзе яго дом. Беларускамоyны беларус мае грунт для свайго iснавання i здольны яго абаранiць. Бо насамрэч «я» – гэта тое, чым я адрознiваюся ад астатнiх.




Алiна Радачынская: Жаданне быць беларускай – жаданне быць сабой


– Сям’я мая расейскамоyная, i беларускамоyнага мэтаcкiраванага выхавання нiколi не было. Хутчэй закладаyся нейкi дух пярэчання. Калi б не ён, то, можа, iснавала б сабе спакойна i не шукала прыгодаy на сваю псiхiку.

Мы жывем, ставiм сабе пытаннi, шукаем на iх адказы, спрачаемся з iншымi. Быць беларусам – гэта спрачацца са сваiм расейскамоyным наваколлем. Быць беларусам – гэта адольваць свой шлях, якi, магчыма, падштурхне iншых людзей рухацца да беларускасцi.

Да пэyных рэчаy чалавек даходзiць сам, чытаючы кнiгi, школьныя падручнiкi. Пазней усе веды гуртуюцца y нешта адно цэлае, i тады табе трэба вырашаць, хто ты ёсць i навошта? Для мяне апошнiм штуршком да беларушчыны стаy пераезд на навучанне y Менск, дзе з’явiyся беларускамоyны асяродак i з гэтага магчымасць перайсцi на родную мову. У Рагачове, маiм родным горадзе, гэта было б цяжка.

Жаданне быць беларускай – гэта, па-першае, маё жаданне быць сабой. Запаy у памяць выраз: «Чалавек можа цалкам рэалiзаваць свае рэсурсы – iнтэлектуальныя, маральныя, духоyныя, – толькi размаyляючы на роднай мове». Гэта былi словы выкладчыцы. Тады, на першым курсе, i пачаyся пераход на беларускую мову. Пры тым, што навучалася на расейскай фiлалогii. Група была y шоку. Першы дзень яны пыталiся, што са мной здарылася, другi дзень пасмейвалiся, на трэцi сказалi, што гэта yжо не смешна, а цяпер прымаюць як факт.




Андрэй Саротнiк: Супрацьпастаyляць сябе iншым


– Нарадзiyся y Савецкiм Саюзе, быy узорным пiянерам, але yжо тады yва мне прабiваyся беларускi нацыяналiзм: беларускi сцяг праз яго арнамент я лiчыy самым прыгожым са сцягоy СССР. У восем гадоy я yжо yспрымаy футбол як спаборнiцтва, i калi «Дынама-Менск» гуляла y фiнале з «Дынама-Кiевам» i прайграла, то я плакаy, таму што прайгралi нашыя.

Дома y нас была добрая бiблiятэка. Я чытаy Васiля Быкава, Уладзiмiра Караткевiча. Вучыyся y беларускай школе. Таму для мяне не стаяла пытання, цi беларуc я? Мiж iншым, у дзяцiнстве чытаy беларускiя, татарскiя, туркменскiя народныя казкi, але туркменам не стаy, а стаy беларусам.

Мне далi y школе медаль, i ён з «Пагоняй», як i атэстат. Мусiць, з апошнiх запасаy. У 1995 годзе, калi нацыянальную сiмволiку змянiлi на падобную да савецкай, я прыехаy у Менск вучыцца. Як любы вясковы хлопец, я адаптаваyся да асяродку: перайшоy на расейскую мову. А потым была вясна 1996 году, пачалiся шматтысячныя акцыi пратэсту. Студэнты – яны заyсёды пратэстуюць… Тады я i паспрабаваy вярнуцца да беларускай мовы, але цалкам не атрымалася. Цяпер карыстаюся, бывае, i расейскай.

Быць беларусам – гэта супрацьпастаyляць сябе расейскамоyным не y тым, дык iншым сэнсе. Беларускасць найбольш заyважна праяyляецца праз мову, хаця гэта i не галоyная адмета.




Глеб Хамутоy: Я хацеy быць не як усе


– Падлеткам я адчуваy сябе большасцю: слухаy тое, што yсе, глядзеy тое, што yсе. Я разумеy, што гэта няправiльна, што так не павiнна быць. З гэтага пачаy шукаць нешта, што б мяне адрознiвала ад большасцi y розных сферах жыцця. У беларускай мове найперш прывабiла яе пэyная элiтарнасць.

Пошук альтэрнатывы прывёy да беларускамоyных кнiг, людзей, музыкi i г. д. Неяк мяне запрасiлi y тусоyку, дзе yсе размаyлялi на беларускай мове. А я не мог сказаць анi слова! Гэта мяне моцна засмуцiла. Недзе y 2007 годзе пачаy зрэдзьчас размаyляць па-беларуску.

Затым неяк у школе цэлы дзень гаварыy толькi на беларускай мове. У мяне паyжартам спыталi: «Ты цяпер заyсёды будзеш па-беларуску размаyляць?». Я тады падумаy: «А чаму б i не?» Той момант стаy для мяне катарсiсам. З той пары i навярнуyся на мову. Для большасцi маiх знаёмых гэта быy шок – мой пераход на беларускую.

Я максiмалiст, таму не разумею людзей, якiя лiчаць, што размаyляць з усiмi i заyсёды па-беларуску – гэта yчынак. Разам з тым я yсведамляю, што найлепей заахвоцiць людзей да мовы, беларускай культуры можа толькi yласны прыклад. Калi ты сам размаyляеш па-беларуску, калi ты паказваеш сваю yнутраную сiлу, людзi iдуць за табой. І тады важнай становiцца не толькi мова. Калi пры гэтым ты якасна робiш сваю працу, то людзi пачынаюць з павагай ставiцца i да беларускай iдэi.




Ксюша Юшына: Я аcэнсавана выйшла з iнфармацыйнага вакууму


– У 1995 годзе мацi аддала мяне y беларускамоyны клас. З гэтага i пачалася мая беларускасць. Дома мне нiхто па-беларуску размаyляць не забараняy, усе паставiлiся досыць прыязна, за што маiм хатнiм вялiкi дзякуй.

Самае цiкавае, што y сваiм выбары мацi турбавалася не пра маю мову, а каб я не трапiла да злой класнай. Гэтая настаyнiца лiтаральна «тэрарызавала» клас маёй на год старэйшай сястры, але працавала яна выключна з расейскамоyнымi вучнямi.

Вось так родная мова yзяла мяне пад ахову yжо з маленства. Дзiyная выпадковасць. Хаця не, нiчога выпадковага не бывае.

Але працэс усведамлення сябе як часткi нацыi адбываyся yжо y пару майго сталення. Я аcэнсавана выйшла з расейскага iнфармацыйнага вакууму, у якiм раней знаходзiлася, i беларуская мова пераможна запанавала y маёй галаве.

Цяпер я y сферы, вельмi далёкай ад усяго «беларускага», i хто мяне блiзка не ведае, дык лiчыць, што проста я навучалася на фiлфаку цi гiстфаку. Але гэта yсё ад стэрэатыпаy, а я вельмi люблю парушаць стэрэатыпы.

Быць беларусам для мяне – гэта yсведамляць сябе часткай вялiзнай сям’i, iмя якой – беларусы. І тут нельга не сказаць пра мову.

Кожны сам абiрае, на якой мове яму «любiць сваю Радзiму», i я не хачу нiкога прымушаць, але ж калi мы жадаем захаваць сябе як нацыю, пагарджаць роднай мовай недапушчальна.

Для мяне тут самае галоyнае тое, што дзякуючы беларускай мове я знайшлася y гэтым свеце i цяпер па-сапраyднаму адчуваю сябе шчаслiвай.




Веранiка Бурак: Быць сабой


– Мае бацькi, прабабулi i прадзядулi паходзяць з Цэнтральнай Беларусi, таму я беларуска паводле паходжання.

Я не патрапiла y дзiцячы садок, i маiм выхаваннем займалiся прабабуля i бацька. Прабабуля нават не ведала рускай мовы, размаyляла на сумесi беларускай i польскай. У дзiцячыя i школьныя гады я шмат часу бавiла y вёсцы – гэта таксама пакiнула свой адбiтак. На вёсцы я гаварыла па-беларуску y знак пратэсту. Бо мясцовыя хлопцы i дзяyчаты перада мной пачыналi размаyляць па-расейску (натуральна, з беларускiм гэканнем, дзеканнем, цеканнем). За такую «добрую» звычку я атрымала не вельмi добрую мянушку.

Мая цётка жыве y Вiцебску, i я да яе езджу y госцi. А яе сыну вельмi не падабаецца беларуская мова. Таму раней кожны раз, калi я прыязджала i ён iшоy са мной побач, я пачынала на чысцюткай беларускай мове гучна размаyляць на yсю вулiцу. Ён уцякаy на iншы бок i крычаy, што не ведае мяне.

А яшчэ праз мову праяyлялася маё падлеткавае жаданне вылучыцца з натоyпу. Тых, хто размаyляе i жыве па-беларуску (думае па-беларуску, праяyляе сябе беларусам), у нас адзiнкi, раyнуючы з астатнiмi.

Бацькi да маёй беларушчыны ставiлiся спакойна. Больш за тое, яны мяне падтрымлiвалi i падтрымлiваюць.

Але насамрэч усведамленне сябе як беларускi (а не пратэст, не жаданне вылучыцца з натоyпу), пачало фармавацца толькi y старэйшых класах.

Чалавек павiнен трымацца за сваё, бо яно яму роднае.




Алесь Наркевiч: Галоyнае – беларуская мова


– Мая беларуская свядомасць прыйшла да мяне, зразумела, не з дзяцiнства. Мае дзяды i бабулi размаyлялi па-беларуску, бацькi на трасянцы, але не па-расейску. У дакументах, якiя яны рэгулярна перабiралi i перачытвалi, праскоквала: беларус, выдадзена такому i такому, беларусу.

У час калi я вучыyся y школе, маладыя людзi з вёскi яшчэ размаyлялi па-беларуску. Нашыя крутыя вiлейскiя «пацаны i дзiфчонкi» клiкалi iх «крэсты». Часцяком былi бойкi. У СПТУ-200 людзi з вёсак прыязджалi вучыцца на камбайнёраy i трактарыстаy. Дыскрымiнацыя была шалёная. Нашыя падпiтыя хлопцы маглi пабiць iх проста ля крамы толькi за тое, што нехта не так казаy.

Мне не падабалася няроyнасць «крэст – не крэст». Дагэтуль дзiyлюся, чаму так было. Вясковых не паважала не толькi моладзь, але i старэйшыя. Увогуле, мяркую, несправядлiвасць не ёсць чымсьцi нармальным.

Беларус – чалавек, якi ведае, што ён беларус, i яго гэта задавальняе. Але мала проста сказаць: «Я беларус», гэта павiнна быць напоyнена сэнсам. Галоyнае для беларуса – гэта мова. Прыйдзе яна – прыйдзе i yсё астатняе.




Сяргей Яyменаy: Беларуская мова як сiмвал зменаy


– Не магу сказаць, каб у дзяцiнстве бацькi мне моцна прышчаплялi любоy да беларускасцi. У памяцi засталiся адно словы мацi. Вiдавочна, што гэтага было мала, каб усвядомiць сябе беларусам.

Беларусам я пачаy рабiцца паступова yжо y падлеткавым узросце. Гэтаму паспрыяла знаёмства з творчасцю NRM, а затым i з астатнiм беларускiм рокам. Пазней у лiцэi y нас была проста выдатная выкладчыца беларускай мовы. Тады i апякла крыyда – мова найпрыгажэйшая y свеце, а мы ёй не карыстаемся! Але i гэтага было недастаткова…

Ужо ва yнiверсiтэце з’явiлася непераадольная прага грамадска-палiтычнай дзейнасцi. Хацелася актыyнасцi, зменаy у жыццi. А беларуская мова ж была сiмвалам гэтых зменаy.

І я пачаy размаyляць на роднай мове. Спачатку з сябрамi, потым ва yнiверсiтэце, на працы i, нарэшце, дома. З бацькамi было цяжэй за yсё. Толькi калi яны зразумелi, што гэта маё жыццё, дык толькi тады прынялi маю мову.

Я лiчу, што прыгажосць свету – у разнастайнасцi, а таму калi ты маеш сваю мову, то i баранi сваё!

Быць беларусам – гэта ствараць свой культурны асяродак сваiмi yласнымi сiламi. Я, напрыклад, разам з сябрамi арганiзаваy актыyную гарадскую гульню «Пошук».

Гульнi адбываюцца па yсёй Беларусi. Праз беларускамоyныя заданнi моладзь знаёмiцца з культурай i гiсторыяй сваiх гарадоy. Цiкава, што пераважная колькасць удзельнiкаy «Пошуку» – расейскамоyныя. Але y гульнi некаторыя з iх з часам пераходзяць на беларускую, хаця б у размовах са мной.




Георгiй Плашчынскi: Быць беларусам – гэта свядома абраны шлях


– Памятаю, мацi ды бабуля спрачалiся y 95-м годзе, у якую навучальную yстанову мяне аддаць – расейскамоyную цi беларускамоyную. Выбралi на карысць першай. Таму я вывучаy беларускую мову i лiтаратуру толькi y базавай школьнай праграме. Беларусам, якiм гонар звацца, усвядомiy сябе, калi пачаy займацца грамадскай дзейнасцю.

Менавiта тады я з захапленнем чытаy «Каласы пад сярпом тваiм» Караткевiча, вершы Купалы i Багдановiча, прозу Быкава. Уразiла мяне ягоная «Аблава». Я зразумеy, як дорага каштавала нашым продкам захоyваць дух свабоды i беларушчыны, i гэта выклiкала y мяне павагу.




2. Пошук i адкрыццё



– Адкрываючы y сабе беларуса, я перажыy незабыyнае адчуванне – гэта як выйсцi з пакою з штучным святлом у яркi дзень на вулiцу. – Бацька вучыy, што варта шукаць праyду, спазнаваць, ацэньваць рэчаiснасць. – Разуменне таго, што я беларус, прыйшло да мяне раптоyна. Прага напоyнiць жыццё родным i знаёмым, тым, што y мяне адабралi, недадалi, была вельмi моцная. Тым, што адабралi, а я знайшоy! – Гэта было сапраyднае адкрыццё. – Ведаць, што ты не самотны. Ты – частка вялiкай сiлы. – Гэта было своеасаблiвае адкрыццё – цэлы свет з блiзкай, але на той момант няроднай мовай.




Сяргей Салаш: Я адкрыy новую планету


– З малых гадоy Беларусь для мяне – гэта Печы (раён вайсковага гарадка y Барысаве), а таксама вёскi маiх бацькоy, што на Слонiмшчыне i Дзятлаyшчыне.

Хаця маё станаyленне адбывалася па-за межамi Беларусi. Сем апошнiх школьных гадоy я правёy у ГДР (зямля Мекленбург-Памеранiя) i y Ашхабадзе, дзе i атрымаy дыплом аб сярэдняй адукацыi. Бацька – вайсковец, падпалкоyнiк. Таму нам давялося ладна павандраваць.

Але мне больш важнымi падаюцца самыя раннiя проблiскi беларускасцi. Пачынаючы ад першай кнiгi, прачытанай самастойна па-беларуску – «Людзей слухай, а свой розум май» – яшчэ калi я жыy у Пячах, i перачытанай годзе y 1987-м у Астраyцы, куды наша сям’я з ГДР прыехала на вакацыi да сваякоy. Былi i пошукi кнiг пра Беларусь у жаyнерскай бiблiятэцы y вайсковай частцы ГСВГ (Групы савецкiх войскаy у Германii). Тады я знайшоy кнiгу нейкага беларускага пiсьменнiка. Сёння мне здаецца, што гэта быy Змiтрок Бядуля. Былi i размовы з сябрамi-грузiнамi, якiя мiжволi змусiлi мяне з прыкрасцю зразумець, што я не ведаю роднай мовы.

Мае бацькi заyсёды iмкнулiся вярнуцца на радзiму. Бывала, мацi, быццам без дай прычыны, але возьме ды запытае мяне, цi ганаруся я тым, што я беларус? Мабыць, якраз у гэтыя моманты яна моцна сумавала па радзiме.

Дакладна магу сказаць, што y сярэдзiне 90-х мяне yжо непакоiy стан беларускай мовы y грамадстве, i таму я адчуваy глыбокую нацыянальную абразу ад змены дзяржаyнай сiмволiкi.

Прасвятленне было не раптоyнае: пачыналася yсё з часопiса «Беларуская мiнуyшчына», якi на самым пачатку 1994 года чытаy па складах i, можа, нават дзеля прыколу. Гэта як упершыню па-польску чытаць. Быццам зразумела yсё, толькi ну надта складана. Але зацягнула як магнэсам…

А чытаць пачаy пасля спрэчкi з сябрам, якi не мог мне давесцi, што y Беларусi ёсць свая гiсторыя, а я якраз хацеy гэтых доказаy. Сам сябар нiякiх «мiнуyшчынаy» не чытаy. Яму хапiла yрокаy гiсторыi y Пячанскай сярэдняй школе. Ён нiчога толкам не ведаy, але быy перакананы, што y Беларусi yсё сваё было i ёсць. Мяне цяжка было пераканаць без аргументаy, да таго ж я досыць моцна быy абазнаны якраз у iмперскай расейскай гiсторыi. Вось таму i набыy часопiс па беларускай гiсторыi, першы, якi патрапiy на вочы. Мабыць, тады i адбылася канчатковая рэвалюцыя y маёй свядомасцi. Я хутка зрабiyся моyным радыкалам – паyсюль i заyжды размаyляy толькi па-беларуску. Сёння стаy спакайнейшы.

Як патлумачыць суайчыннiкам, навошта iм нацыянальнасць? Якая iм практычная карысць?

Пытаннi няпростыя. Заклiнаннямi любiць мову, шанаваць продкаy i слаyную гiсторыю не дапаможаш. Заклiнаць можна y дзiцячых садках, а з дарослымi людзьмi такiя рэчы не пройдуць.

Адкрываючы y сабе беларуса, я перажыy незабыyнае адчуванне – гэта як выйсцi з пакоя з штучным святлом у яркi дзень на вулiцу цi як адкрыць новую планету. Хiба дрэнна быць першаадкрывальнiкам?




Вольга Руднiцкая: Кожная нацыя адрозная ад iншых, але не менш багатая


– Тое, што я люблю Беларусь i што мне не yсё роyна, што з ёй адбываецца, я зразумела y школе. Гэта быy цудоyны час адраджэння, калi толькi пачыналi выходзiць нацыянальныя падручнiкi па гiсторыi, калi мы вышуквалi y новых часопiсах i кнiжках дадатковыя матэрыялы пра Гедымiна, Стэфана Баторыя, Бону Сфорца, Льва Сапегу. Гэтыя iмёны зачароyвалi, рабiлiся асновай тваёй свядомасцi, твайго гонару i нават твайго штодзённага iснавання.

Шмат у чым на такое стаyленне да гiсторыi i на свядомае адчуванне сябе беларускай паyплываy бацька. У яго была моцная нацыянальная самасвядомасць. Таксама ён вучыy, што варта шукаць праyду.

А яшчэ y нас была цудоyная настаyнiца па гiсторыi. Мы ведалi пра гiсторыю Беларусi yсё. Менавiта дзякуючы ёй словы «нацыянальная самасвядомасць» сталi аднымi з самых галоyных у маiм жыццi. Ды i роднае Маладзечна заyсёды было горадам, у якiм моцна адчуваyся дух свабоды i патрыятызму.

Пасля часта падарожнiчала, шмат у якiх краiнах атрымалася пабываць. Пабачыyшы свет, яшчэ больш запэyнiлася, што кожная нацыя адрозная ад iншых, але не менш багатая, i варта ганарыцца тым, што маеш. І мова нашая сапраyды, як казаy Багушэвiч, такая ж людская i панская, як французская, нямецкая цi iншая якая.




Аляксей Валабуеy: На мяне паyплывала пачуццё справядлiвасцi


– Я вучыyся y школе па «бел-чырвона-белых» падручнiках. Але пасля школы yвогуле не цiкавiyся беларушчынай. Не магу сказаць, што на маё вяртанне y «бел-чырвона-белы» свет паyплывалi нейкiя палiтычныя падзеi. Калi казаць папросту, дык нельга было трываць далей несправядлiвасць. А «Белоруссия» – гэта несправядлiвасць.

На жаль, я не размаyляю yвесь час па-беларуску. Гэта звязана i з працай, i са старымi знаёмствамi. Комплекс яшчэ да канца не пераадолены:) А моyны комплекс, бадай, самы цяжкi. Ён вымагае цi не найбольшых высiлкаy, каб ад яго вызвалiцца.

Зрэшты, мова – гэта яшчэ далёка не yся беларушчына. Натуральна, тут я маю на yвазе архiтэктуру, музыку, жывапiс, скульптуру i шмат чаго яшчэ.

Я не магу сказаць, што асяродак свядомых беларусаy – гэта проста клуб па iнтарэсах. Гэта як паралельны свет, якi, што праyда, усё часцей перасякаецца са сваёй паралеллю.




Іван Осiпаy: Я знайшоy адабранае


– Я нарадзiyся y 1985 годзе y Гомелi, але вырас y вёсцы Абакумы. У дванаццаць год пачаy захапляцца гiсторыяй, археалогiяй. Дарэчы, у школцы беларуская лiтаратура i мова мне падабалiся больш за расейскую лiтаратуру i мову. Калi меy пятнаццаць год, у Абакумы прыехалi археолагi i я пайшоy да iх памочнiкам. Аднойчы яны пачалi мяне распытваць, што я ведаю не толькi пра блiзкiя, але i пра аддаленыя ад нас мясцiны? Менавiта тады я неяк у адзiн момант адчуy, як моцна звязаны з маёй вёскай ды яе наваколлем. І з гэтага адразу заняyся краязнаyствам.

Яшчэ праз два гады я зразумеy, што гiсторыя маёй вёскi – гэта частка вялiкай гiсторыi yсёй Беларусi, якая настолькi ж мне блiзкая, як i мясцовая гiсторыя.

Але канчаткова я вырашыy, што я беларус, калi прачытаy кнiгу Леанiда Дайнекi «След ваyкалака». І аж спалохаyся, калi зразумеy, колькi ведаy мне бракуе.

Тады я пачаy скупляць беларускiя кнiгi, беларускую музыку, каб запоyнiць пустоцце yнутры сябе, каб вярнуць тое, што y мяне адабралi, а я знайшоy!




Алесь Залескi: Паyплывала музыка


– Я нарадзiyся y Растове-на-Доне, i калi не лiчыць двух гадоy, калi гадаваyся y бабулi y Рэчыцы, увесь час жыy у Расеi. Бацькi мае расейскамоyныя. Не магу сказаць, што яны неяк паyплывалi на маю беларускасць. Дваццаць пяць гадоy свайго жыцця я адчуваy сябе расейцам i нават ганарыyся гэтым!

У канцы 2005 года я чарговым разам прыехаy з Пiцера y Рэчыцу на адпачынак, падчас якога звярнуyся да сябра-аднакласнiка, каб той параiy мне якi-небудзь беларускамоyны гурт – хацелася прывезцi дадому якойсьцi экзотыкi. У вынiку набыy два CD гурта «Крама».

Спачатку я здзiвiyся iснаванню беларусаy, якiя размаyляюць на роднай мове не таму, што адказваюць на занятках па беларускай лiтаратуры, а таму, што любяць яе. Ну i галоyнае – беларускамоyная музыка, бо я i yявiць не мог, што яна ёсць i што y яе такiя разнастайныя стылi! Гэта было сапраyднае адкрыццё. Дзесьцi праз два гады i мая першая песня на беларускай мове пад назвай «Пустэча» (гурт «Люэс») з’явiлася y сецiве.

Быць беларусам, усведамляць сябе беларусам – гэта адчуванне такога велiзарнага шчасця, што больш нiчога i не трэба, застаецца толькi памерцi.




Вiктар Казлоy: Мяне yскалыхнула iдэя беларускай дзяржаyнасцi


– У дзяцiнстве y мяне не было асаблiвага адчування нейкай нацыянальнай прыналежнасцi. Толькi бабуля i дзядуля размаyлялi на беларускай мове. Па-сапраyднаму я адчуy сябе беларусам толькi пасля вяртання з навучання y Расеi. Гэта было y 1991 годзе – акурат калi развалiyся Савецкi Саюз.

На радзiме мяне амаль адразу yскалыхнулi iдэi нацыянальнай дзяржаyнасцi, самабытная культура, беларуская мова. Мы разам з жонкай пачалi «iсцi» да беларускасцi. Я пачаy зноy вывучаць беларускую мову, хоць i вучыy яе y школе, але як нешта непатрэбнае.

Што праyда, дзякуючы настаyнiцы беларускай мовы i лiтаратуры Алене Мiкалаеyне тады я палюбiy творы беларускiх лiтаратараy – Коласа, Купалы, Караткевiча, Крапiвы…

Быць беларусам для мяне – гэта адчуваць, што беларусы – адзiн з многiх народаy на Зямлi са сваёй самабытнай гiсторыяй, традыцыямi i культурай. Ведаць, што шмат беларусаy змаглi запiсаць сваё iмя y сусветную гiсторыю – i ганарыцца гэтым.




Таня Анiкеенка: Ведаць, што ты не самотны


– «Да пабачэння-пячэнне» – тое нешматлiкае, што трымае мая галава яшчэ з дзiцячага садка. Вiдаць, гэтае самае «пячэнне», што так надзейна засела y маiх звiлiнах i сталася адным з самых першых (калi не лiчыць мамiнага захаплення адраджэнскiмi iдэямi падчас цяжарнасцi мною) штуршкоy для майго пазнейшага yсведамлення сябе беларускай.

Вядома, гэта жарт, але ж хто ведае, мо i y iм ёсць частка праyды. Сапраyднае ж усведамленне з’явiлася значна пазней. Вядома, i да гэтага было разуменне, што я належу да пэyнай нацыi, быy дзённiк з абрысамi Беларусi, «дзяржаyны сцяг» i «дзяржаyны герб» над дошкаю y класах, але…

Гэта быy дзявяты клас, я перайшла y новую школу i патрапiла «y добрыя рукi» да настаyнiцы беларускай мовы i лiтаратуры Алены Іванаyны Чырковай. Пазней у мяне з’явяцца «свядомыя» сябры, адпаведныя памкненнi i веды. Але галоyным чалавекам у маiм уласным «беларускiм адраджэннi» была менавiта Алена Іванаyна, з якой i пасля заканчэння школы засталiся цудоyныя адносiны.

Што ж такое быць беларусам? Гэта значыць – ведаць, што ты не самотны. Ты – частка вялiкай сiлы са сваёю культурай, сваiм менталiтэтам, сваёю гiсторыяй, якую, зрэшты, ты сам i ствараеш.




Марыя Дуброyская: Гэта было своеасаблiвае адкрыццё


– Мы з мацi даволi часта вандравалi y краiны блiжняга замежжа, i там была выразна бачная ментальная рознiца памiж беларусамi i расейцамi, палякамi, украiнцамi. Нават у нейкiх дробязях можна знайсцi адрозненнi. Беларусы – рахманыя, спакойныя, больш даверлiвыя, шчырыя…

Хаця да канца я yсвядомiла сябе беларускай значна пазней, на першым курсе журфаку БДУ. Менавiта там я пазнаёмiлася з сучаснай беларускай паэзiяй. Гэта было дзiyнае адкрыццё – цэлы свет з блiзкай, але на той момант няроднай мовай.

У школе для таго, каб дзецi не любiлi беларускую мову i лiтаратуру, зрабiлi yсё. Пасля яе Янка Купала i Якуб Колас выглядалi братамi-блiзнятамi, жанчын у паэзii не iснавала yвогуле, самым сучасным паэтам быy Рыгор Барадулiн, а адзiнай тэмай у лiтаратуры – «сялянская».

І вось журфак. Знаёмства з творамi Валярыны Куставай, Вольгi Гапеевай, Арцёма Кавалеyскага, Насты Кудасавай, Наталлi Кучмель, Анатоля Сыса… «Беларуская паэзiя можа быць сучаснай» – год перад тым нiколi б не паверыла y такiя словы.

Пад уплывам лiтаратараy пачала вывучаць мову i сама пiсаць вершы. Моyны запас папаyняyся з кожнай кнiгай, я адкрывала для сябе новыя рыфмы, нечаканыя эпiтэты, яркiя метафары.

А як цяжка спачатку было размаyляць па-беларуску! Калi y кожны сказ ублытваюцца расейскiя словы, выразы цi калi ты не можаш перакласцi думкi з расейскай мовы на беларускую.

Цяпер я часцей карыстаюся роднай мовай у размовах з беларускамоyнымi сябрамi, знаёмымi, але працягваю гаварыць i па-расейску. Я не лiчу, што для таго, каб быць беларусам, неабходна размаyляць толькi на сваёй мове.

Можна шмат нагаварыць пафасных прамоваy наконт спадчыны, але самае галоyнае – зразумець, што самае каштоyнае для цябе тут, што гiсторыя твайго жыцця, летапiс твайго дзяцiнства застаецца разам з табой толькi на тваёй радзiме. Яна адзiная суправаджае цябе праз усё тваё жыццё.




3. Гонар i годнасць



– Думаy, што беларускамоyны чалавек не можа быць дрэнным. – Беларусам я менавiта стаy. – Для мяне Беларусь – нiбы населеная выспа. – У маёй сям’i нiколi не размаyлялi па-беларуску, але з дзяцiнства нас вучылi паважаць родную мову. – Жаданне размаyляць па-беларуску было y мяне заyсёды. Перашкаджала толькi тое, што «не разумеюць», «не падтрымлiваюць», «будуць смяяцца». – Мне падабаюцца людзi, якiя yмеюць думаць.




Юрась Новiкаy: Гонар i годнасць


– Малым жыy я з бацькамi y былой Усходняй Прусii, на Калiнiнградчыне, цi, па-нашаму, на Каралявеччыне. Вучылiся y нашай школе беларусы, расейцы, украiнцы, башкiры, азербайджанцы, татары, цыганы ды шмат хто яшчэ.

Але для нас, шкаляроy, рэальна iснавалi толькi дзве нацыянальнасцi: «рускiя» i «нярускiя». «Нярускiя» – тыя, хто размаyляе сярод iншых сваёй мовай (у нас так рабiлi толькi цыганы i лiтоyцы), а yсе астатнiя – «рускiя».

Аднаго лета адпачывалi мы з татам на моры, на Куршскай касе памiж Балтыкай i залiвам, куды Нёман упадае. Усё там было добра: i мора, i дзюны, i сонца. Вось толькi кармiлi y сталоyцы той базы адпачынку малавата. А гэта ж памежная зона, транспарту няшмат, па крамах у суседняе мястэчка часта не паездзiш…

Наракалi на гэта yсе, кожны сняданак, абед ды вячэру наракалi. А мы з татам па абедзе iшлi y тамтэйшы буфет i куплялi кавалак сала ды да яго цыбулькi цi часнычку, i хлеба бралi.

Таму y нас праблемы недаядання не было. А вось усе астатнiя сварылiся, збiралiся скардзiцца на адмiнiстрацыю, бадзялiся галодныя, злыя, але сала таго не куплялi. Не куплялi анi, хоць бы з голаду пухлi. Вось з таго часу я i зразумеy упершыню, якая ёсць вялiкая рознiца памiж намi i гэтымi незразумелымi расейцамi.




