Чалавек з брыльянтавым сэрцам
Леанiд Марцiнавiч Дайнека


Кнiжная палiца школьнiка
Прыгоднiцка-фантастычны раман пераносiць чытача на трыста гадоy уперад, калi на планеце Зямля yсталявалася Вялiкая Эра Плюралiзму (ВЭП) – без войнаy, эпiдэмiй. Але мiнскага школьнiка Клёна Дубровiча, яго бацьку i сяброy чакаюць жахлiвыя сутычкi з прадстаyнiкамi Старой Цывiлiзацыi…





Леанiд Дайнека

Чалавек з брыльянтавым сэрцам


		Можам шмат небылiц расказаць,
		Як чысцейшую праyду,
		Ды, калi схочам,
		І праyду расказваць мы можам.

    Гесiёд, VIII ст. да н. э.

Жывуць Сонца i Кiсларод!

    Воклiч грамадзян Індаэyрапейскай Канфедэрацыi,
    223 год Вялiкай Эры Плюралiзму




© Леанiд Дайнека, 2015

© Распаyсюджванне. ТАА «Электронная кнiгарня», 2015





Вялiкi жах прыходзiць толькi yначы





I


Зазванiy, а дакладней, забэкаy тэлефон. Сёння ён падрабляy голас маладога баранчыка, у якога толькi што прарэзалiся рожкi. Гай Дубровiч узяy трубку.

– Спадар Гай, – прыглушана сказалi на тым канцы, – табе тэлефануе Радзiвiл Сiротка. Якi y цябе крывяны цiск i што ты бачыy у апошнiм сне?

Такой была форма вiтання на 223 годзе Вялiкай Эры Плюралiзму – замест «добры дзень», або «добрай ранiцы» адразу ж цiкавiлiся крывяным цiскам i апошнiм сном суразмоyнiка.

«Хто такi гэты Радзiвiл Сiротка? – напружыy памяць Гай Дубровiч. – З Індаэyрапейскага тэлебачання? З Лiгi барацьбы супраць мутантаy? А можа, сусед па 7-й верталётнай пляцоyцы?

Можна было нацiснуць зялёную кнопку на слухаyцы i адразу ж убачыць твар таго, хто званiy, але не хацелася гэта рабiць. У жыццi i y прыродзе амаль не засталося таямнiцаy, няхай жа будзе хоць гэта, мiкраскапiчная.

Цiск сто дваццаць пяць на восемдзесят чатыры. У апошнiм сне бачыy, як цалаваyся са сваёй колiшняй аднакласнiцай, – прыглушыy голас Гай Дубровiч i азiрнуyся – цi няма побач жонкi: – Якi y цябе крывяны цiск i што ты бачыy у апошнiм сне?

Сто пяцьдзесят тры на дзевяноста шэсць, – паныла адказала слухаyка. – А y сваiм апошнiм сне я, прабач, спадар Гай, бачыy, прабач зноy, цябе i y вельмi недарэчнай, вельмi цьмянай сiтуацыi.

«Што ён вярзе? – здзiвiyся Гай Дубровiч. – Я яго зусiм не ведаю, не магу yспомнiць, што гэта за чалавек, а ён, бачыце, снiць аба мне, тэлефануе мне. Але ж у сны прыходзiць толькi тое, аб чым думаеш, або некалi думаy».

Тут Гай Дубровiч зноy палахлiва азiрнуyся, ды жонкi y пакоi не было. Хоць на 223 годзе Вялiкай Эры Плюралiзму рэyнасць на Ўсеiндаэyрапейскiм рэферэндуме прызнана i зацверджана станоyчай эмоцыяй, з жонкаю на такую тэму лепш не заводзiць гаворку. Жаночы гнеy часам бывае мацней за Ўсеiндаэyрапейскi рэферэндум, жанчыны, як казаy яшчэ бацька Гая Бор Дубровiч, менш плюралiстычныя.

– Дык цьмяна я цябе бачыy, невыразна, але y даволi рызыкоyнай, даволi небяспечнай сiтуацыi, – бубнiла мiж тым тэлефонная трубка.

Гай Дубровiч аж цiхенька скрыгатнуy зубамi. Адкуль узяyся гэты гаварун, гэты кат-заплечнiк? Так добра пачынаyся дзень, i вось недарэчны званок… Мацi Гая Пушча Дубровiч некалi казала: «Маyчы, а то язык iголкаю накалю». Узяць бы зараз доyгую вострую iголку, прыпалiць яе на полымi, ды…

– Што ж ты бачыy аба мне? – амаль крыкнуy Гай.

– Бачыy, што на рагу Зялёнай i Сiняй вулiц цябе, спадар Гай, пераехаy электрамабiль. І ты развалiyся, прабач, на тры часткi. У цябе чамусьцi была не чырвоная, а жоyтая кроy. Жоyтая, як кветка лотацi, што расце y Апошнiм Балоце. Ты яшчэ паспеy войкнуць, i yсё…

– Чаму ж я развалiyся менавiта на тры часткi? – толькi i прамовiy агаломшаны Гай Дубровiч.

– А гэтак цябе пераехалi. Вось я i пазванiy табе, каб, як iсцiнны грамадзянiн Індаэyрапейскай Канфедэрацыi, папярэдзiць: тыдзень не выходзь з дому, не пачынай новых спраy, не пi вiно i снежную ваду з памiрскiх ледавiкоy. Адным словам, асцерагайся. Ты ж ведаеш, што пасля такога Сну (Радзiвiл Сiротка зрабiy нацiск на слове «такога», i тэлефон паyтарыy гэта слова двойчы) можа, калi не асцерагацца, прыйсцi Вялiкi Жах. А Вялiкi Жах прыходзiць уначы.

Выгукнуyшы: «Жывуць Сонца i Кiсларод!» (так, па традыцыi, заканчвалi свае прамовы людзi Вялiкай Эры Плюралiзму), Радзiвiл паклаy трубку. А Гай Дубровiч застыy у глыбокiм одуме. Зрабiлася так тужлiва, так няyтульна на душы, хоць у мяшок завяжыся. Ён узняyся з крэсла, падышоy да хатняй электроннай энцыклапедыi, якая мясцiлася на ярка-чырвонай насценнай панелi. Адшукаy кнопку з надпiсам «эмоцыi», нацiснуy. Адразу на панелi yспыхнуy невялiкi срабрысты экран, ланцужком пабеглi словы «радасць», «гнеy», «здзiyленне», «гордасць», «крыyда»… На слове «жах» ланцужок спынiyся. Гай Дубровiч цiскануy кнопку два разы, i экран перарэзаy чорны надпiс «вялiкi жах». Потым ён размыyся, экран зрабiyся зялёным – энцыклапедыя пачала тлумачыць слова «жах». У адно iмгненне перад прыцiхлым Гаем Дубровiчам пранеслiся аскаленыя чарапы, агiдныя, шэрыя ад часу шкiлеты, гiганцкiя шматлапыя павукi з вогненна-чырвонымi вачыма, падзямеллi-катавальнi, дзе на плячах i галовах вязняy густа варушылiся, мярзотна пiшчалi тлустыя пацукi. Гай аж уздрыгнуy, а на экране yжо быy эшафот, зрублены са смольных сасновых дошак, стаяла плаха з уваткнутай у яе сякераю. Жоyтатвары змардаваны чалавек у чорным балахоне горбiyся каля яе на каленях, а кат чытаy яму каралеyскi yказ. Словы, як пякучыя iголкi, лезлi y вушы: «Паколькi вы, сэр Рэлi, прызнаны вiнаватым у кашчуннай здрадзе нашаму каралю Якаву Першаму, вас даставяць назад у турму, дзе вы будзеце знаходзiцца да дня пакарання. Адтуль вас павязуць у павозцы па вулiцы да месца страты, дзе павесяць, але яшчэ жывога дастануць з пятлi, аголяць цела, вырвуць сэрца, кiшкi, палавыя органы i спаляць iх на агнi на вашых вачах. Затым вашу галаву аддзеляць ад цела, якое расчленяць на чатыры часткi, каб прынесцi задавальненне каралю. Ды даруе Бог вашу душу. Лондан. У год ад увасаблення Хрыстовага 1603-цi».

Гай Дубровiч, як амаль усе людзi Вялiкай Эры Плюралiзму, быy добрасардэчны, чуллiвы, i таму ён хуценька выключыy энцыклапедыю i зноy пачаy ламаць галаву: думаць – хто ж званiy яму. Мяркуючы па прозвiшчу – Радзiвiл Сiротка – нехта з тых, хто помнiць, ведае i любiць беларускую гiсторыю. Такiх людзей цяпер нямала, не тое што раней. Ведаць свой радавод да дзесятага калена павiнен кожны грамадзянiн Індаэyрапейскай Канфедэрацыi. Тое ж самае i y Арабскай Канфедэрацыi, i y Кiтайскай. Можна пазванiць у Бюро «Усё аб усiх», i праз лiчаныя хвiлiны будзеш ведаць, колькi y гэтага Радзiвiла Сiроткi радзiмак на скуры. Але правiлы Штодзённага Этыкету не дазваляюць рабiць такое. Нiхто не мае права парушаць Таямнiцу Чалавечай Душы. Толькi следчыя y час аварый i катастроф могуць (i то на нейкае iмгненне) зазiрнуць у святая святых. А катастроф i аварый на Зямлi хапае. Яшчэ непадуладны людзям землятрусы вышэй сямi балаy, маланкi, метэарыты. Са смерчамi ж навучылiся змагацца – гарматным стрэлам адсякаецца ад мацярынскага воблака хобат смерчу, i дзiкая сiла стыхii пралiваецца хвосткiм, але нястрашным дажджом.

Трыццацiпяцiгадовы Гай Дубровiч, сухарлявы шатэн з шэрымi вачамi, быy супрацоyнiкам Славянскай секцыi Індаэyрапейскага аддзелу Сусветнага iнстытута гiсторыi планеты Зямля. Дарэчы, пяцьдзесят гадоy таму назад успыхнула вельмi вострая спрэчка памiж «акiянiстамi» i «зямлянамi». «Акiянiсты» (iх падтрымалi Саюз ахвяр мора, Лiга iмя капiтана Нема, Асацыяцыя аквалангiстаy i вадалазаy) запатрабавалi, каб планета называлася Акiянам, а не Зямлёю, бо аж 71 працэнт яе пакрыты вадой. Справа скончылася Вялiкiм Рэферэндумам. З нязначнай перавагай перамаглi «зямляне». Іхнi лiдэр Джон Сiлмэн сказаy: «Калi вада даходзiць да барады, усе пачынаюць плаваць, але толькi зямная цвердзь навечна захоyвае чалавечыя сляды, вада ж не пакiдае на сабе слядоy. Дык уславiм Зямлю!»

Дубровiч заyсёды быy сярод «зямлян», бо перакананы, што нi мора, няхай самае прыгожае i багатае, нi Далёкi Космас, наскрозь прастрэлены трасамi зоркалётаy, не заменяць чалавеку Зямлю. Ёсць на дне Балтыкi падводны горад Светавiд, названы y гонар вярхоyнага бога паморскiх славян. Дык вось жыхары ягоныя кожную нядзелю разам з дзецьмi выходзяць на паверхню i, укленчыyшы, цалуюць траву i yзбярэжны пясок. І выносяць з-пад вады yрны з попелам-прахам сваiх памерлых дзядоy.

Як прафесiйны гiсторык Гай Дубровiч з прагнасцю чытаy кнiгi сваiх калег, напiсаныя яшчэ да Вялiкай Эры Плюралiзму. Усе яны – i манархiсты, i рэспублiканцы, i лiбералы верылi, што чалавецтва знаходзiцца толькi на самым пачатку вялiкай, можа, нават бясконцай дарогi, што шчасце – наперадзе, як ранiшняя зорка на ружовым небасхiле. Асаблiва верылi y гэта камунiсты, без анiякiх сумненняy, самаахвярна, з фанатызмам. Яны не азiралiся назад, усё не было часу, а не павярнуyшы галавы, не yбачыш, бо y чалавека няма вачэй на патылiцы. Так i беглi праз дзесяцiгоддзi, не тое што назад, пад ногi не паспявалi глянуць, не маглi yразумець, па чым бягуць – па кветках? па касцях? Формула iснавання была такая: «Рух – усё, мэта – нiшто». Ды горкае расчараванне чакала yсiх гэтых бегуноy. Тыцнулiся носам i губамi y сцяну, крывёй залiлiся.

Вялiкая Эра Плюралiзму yлiчыла памылкi папярэднiкаy. Нездарма на франтоне Дома Народаy, якi пабудаваны y цэнтры Планеты на афрыканскiм экватары, велiзарнымi лiтарамi напiсана: «Заyтра пачынаецца yчора». Людзi быццам ачомалiся ад эйфарычнага сну. І з яркай выразнасцю yсе раптам убачылi (прычым убачылi менавiта yсе, а не толькi навукоyцы), што старадаyнiм народам гiсторыя здавалася не прагрэсам, а рэгрэсам. Чатыры вякi yпамiналiся y мiфах тых народаy: залаты, срэбны, медны, жалезны. Дык вось залаты век быy не наперадзе, а ззаду. Быццам перавярнулася егiпецкая сiвая пiрамiда i цяжкой падэшвай уторкнулася y неба.

Чытаючы старыя манускрыпты, не са здзiyленнем, а з цiхiм шкадаваннем адзначаy Гай Дубровiч усемагутную веру сваiх далёкiх папярэднiкаy у несакрушальную бязмежную сiлу тэхнiкi i навукi. Людзi калiсьцi марылi аб птушыных крылах i змайстравалi самалёт, а потым ракету i зоркалёт. Людзi навучылiся глядзець праз метал i камень, пасялiлiся на акiянскiм дне, перамаглi рак, пачалi ажыyляць мёртвых (праyда, толькi дзяцей), нарабiлi камп'ютэраy, акружылi сябе полчышчамi паслухмяных звышпрацавiтых робатаy, накiравалi космадэсантнiкаy на Марс i Венеру. Але yсяго гэтага iм было мала. Людзям здавалася, што яшчэ адзiн крок, адно кароткае, як узмах веек, iмгненне – i рухнуць сцены апошнiх, такiх зманлiвых таямнiц, рассыплюцца на каменьчыкi гранiтныя горныя хрыбты, знiкнуць iнерцыя, вага, можна будзе лёгка i крылата пайсцi па вадзе, па самым лютым агнi; можна растапырыць пальцы рукi, з усяго маху yдарыць iмi y камень – i пальцы не зломяцца, а yвойдуць у яго, нiбы y масла. І вернiкi, i закаранелыя атэiсты адчулi сябе (спачатку толькi yва сне i y наркатычных мроях) калi не багамi, дык двайнiкамi багоy, i yжо не адзiн прымерваyся, шукаy пункт апоры, каб перавярнуць Зямлю. Але буйны метэарыт, што нечакана для Касмiчнай варты прыляцеy, упаy з хмарыстага неба i разбiy, нiбы курынае яйка, ядзерны рэактар на поyднi Афрыкi, напалохаy усiх, дакладней кажучы, амаль усiх. Адразу 26 красавiка кожнага года (незагойны дзень Чарнобыльскага выбуху) было аб'яyлена Днём Вогнiшча i Лучыны. Па yсёй планеце, у гарадах i вёсках, на вулiцах i y кватэрах, замест электрычнасцi запалалi лучына i вогнiшчы. Чалавецтва, як бы спатыкнуyшыся, прыпынiлася.

Лозунгу «Назад – у пячоры!», вядома, не было, але Партыя Новых Лудзiтаy каменнымi сякерамi на дробныя кавалачкi разбiла каля Дома Народаy звышдакладны станок-робат. Адбылося некалькi жорсткiх сутычак з робатамi, прычым з абодвух бакоy выкарыстоyвалiся агнямёты. Затым у Германii yспыхнула Першае паyстанне робатаy. Яго кiраyнiк робат Х-29342 назваy сябе Спартаком i загадаy усiх iнжынераy i тэхнiкаy, што апынулiся y руках паyстанцаy, распяць на металiчных крыжах. Ледзьве yдалося пранiкнуць у лагер мяцежнiкаy i абясточыць усiх. Тады ж Вялiкi Рэферэндум прыняy амаль адзiнагалосную пастанову, якую дасцiпныя журналiсты ахрысцiлi Сiнiм Тормазам. Гэты Сiнi (ад колеру дыму лучын i вогнiшчаy) Тормаз уводзiy на yсёй планеце Трохгодкi Навуковых Адкрыццяy. Згодна пастановы, грамадскi час дзялiyся на трохгодкi, на працягу якiх навуковыя iнстытуты, вучоныя, даследчыкi, рацыяналiзатары (былi i такiя), вядома ж, працавалi, але не мелi права абнародаваць свае адкрыццi, абавязаны былi трымаць iх пад сакрэтам. Толькi y апошнiм снежнi трохгодкi iм дазвалялася праз часопiсы i газеты, праз радыё i тэлебачанне азнаёмiць насельнiцтва планеты з трыма самымi значнымi, на iх погляд, адкрыццямi. «Мазгавiкоy» (так у прастамоyi называлi вучоных) гэта вельмi крыyдзiла i прыгнечвала. На пачатку першай трохгодкi семнаццаць вучоных (сярод якiх было пяць жанчын) у знак пратэсту пакончылi жыццё самагубствам. З вялiкiмi yрачыстасцямi iх пахавала yся планета, але трохгодак не адмянiлi. Сiнi Тормаз падтрымалi 83 працэнты дарослых зямлян: усе фермеры i бiёлагi, амаль усе паэты i шахцёры, большасць аyтамабiлiстаy, верталётчыкаy, хiмiкаy… Толькi Саюз космадэсантнiкаy, Лiга барацьбы супраць мутантаy i Аб'яднанне беласкурых прастытутак не згадзiлiся з вынiкамi Вялiкага Рэферэндуму ды вымушаны былi падпарадкавацца Ўсепланетнай Дысцыплiне.

– На дзвярах хатняй бiблiятэкi, у якой у глыбокiм одуме i разгубленасцi гартаy «Усеагульную Гiсторыю Чалавецтва» Гай Дубровiч, раптам успыхнуy ярка-жоyты кружок – нехта прасiy дазволу yвайсцi.

– Уваходзьце, – сказаy Дубровiч.

І адразу на дзвярах загарэyся кружок зялёнага колеру.

У бiблiятэку рашуча yвайшла ягоная жонка Бярозка Дубровiч, прыгожая, смуглявая. Учора, як помнiцца, яна была y адзеннi ангельскай лэдзi вiктарыянскай эпохi, сёння ж перад Дубровiчам стаяла антычная афiнянка – у белай падоyжанай тунiцы, з блiскучым, цi не срэбным, вяночкам на чорных валасах.

– Якi y цябе крывяны цiск i што ты бачыy у апошнiм сне, Адзiны? – прывiтала яна мужа, пяшчотна пацалаваyшы яго y скроню.

Вялiкая Эра Плюралiзму (або ВЭП, як любiлi гаварыць сябры Гая Дубровiча – маладыя энергiчныя фiзiкi) зрабiла адносiны памiж мужчынам i жанчынай больш гнуткiмi, болып рухомымi i нестандартнымi. Той, хто хацеy, меy адну жонку i адпаведна аднаго мужа. Такiх сем'яy (прынамсi, у Індаэyрапейскай Канфедэрацыi) была большасць. Але мелiся i так званыя пашыраныя сем'i, дзе разам, у шчасцi i y поyнай згодзе, жылi тры мужчыны i тры жанчыны. Мужы i жонкi y пашыраных сем'ях звярталiся адно да аднаго са словамi: «Каханая», «Каханы». Гай Дубровiч i Бярозка Дубровiч былi адналюбамi, вось чаму Бярозка сказала, пяшчотна i мiлагучна: «Адзiны».

Гай пацалаваy жонку. Яна yважлiва паглядзела на яго, пацёрлася шчакой аб ягоны плячук, потым твар спахмурнеy.

– Ведаеш, Гай, не вельмi добрыя навiны…

– Зноy нехта бачыy мяне y iдыёцкiм сне? – не даy ёй дагаварыць Гай.

– Так. Тэлефанавала Вера Хрысцiнюк… Голас у Бярозкi быy нясмелы, прыдаyлены.

– І што ж?

– Казала, што прыснiлася ёй ядзерная катастрофа. Казала, што yсе мы паспелi забегчы y сховiшча, нават таyстун Каласоyскi, а ты чамусьцi не yскочыy за бранiрованыя дзверы. Не змог. І разам з табой там, пад ядзерным выбухам, застаyся ксёндз Баляслаy.

– Ксёндз? – здзiвiyся Дубровiч.

– Але. Ксяндза цяжка паранiла. Нейкая цяжкая стальная бэлька yпала на грудзi. Ён сваёй крывёю намаляваy на зямлi крыж, пацалаваy яго i памёр. А ты… Вера Хрысцiнюк бачыла, як ты стаy на каленi, горка плакаy i прасiy, каб цябе yпусцiлi y бамбасховiшча. Ды нiхто не адчынiy дзверы. А ты yсё стаяy на каленях i прасiy, прасiy…

– Перастань, – рэзка сказаy Гай Дубровiч. – Ты ж бачыш, што мне непрыемна слухаць.

– Прабач, Адзiны, – пачырванела Бярозка. – Я не хацела… Але ж такi сон… Прашу цябе – будзь асцярожны… Пастарайся гэтымi днямi нiкуды не выходзiць з дому, пасядзi над сваiмi рукапiсамi, пагуляй з Чарлi y шахматы…

Чарлi быy хатнiм робатам Дубровiчаy – вялiкае металiчнае цела, чырвоныя пранiзлiвыя вочы, хрыплы, як прастуджаны, голас.

– Гуляць з гэтай бляшанкай? – Гай крыва yсмiхнуyся.

– Робата мы маем права замянiць толькi праз чатыры месяцы, – напомнiла Бярозка, радуючыся, што размова аддаляецца ад злашчаснага сну.

Ды, вiдно па yсiм, у галаве y Гая моцна засела навiна, прынесеная жонкай. Ён пстрыкнуy пальцамi, што рабiy у хвiлiны душэyнага yзрушэння, спытаy:

– Скажы, Адзiная, а якi я быy там, за дзвярыма сховiшча?

– Як – якi? – не зразумела Бярозка.

– Ну, твая дарагая сябровачка Хрысцiнюк, вядома ж, не прамiнула yбачыць у сваiм iдыёцкiм сне, што я стаяy на каленях, лiy слёзы, як бабёр. І, пэyна ж, кулакамi грукаy у бранiрованыя дзверы. І густы дым наплываy… І yся зямля гарэла… І y мяне была скрыyленая ад жаху фiзiяномiя… Чарлi y параyнаннi са мной здаyся б пераможцам усепланетнага конкурсу прыгажуноy.

– Не трэба, – цiха папрасiла Бярозка.

– Але ж я павiнен быy быць там голы, – не пачуy яе Гай. – Разумееш? На мне б спалiла yсё адзенне, да апошняй нiткi… Усе валасы… Разумееш? І зямлю б вакол мяне выпалiла yшчэнт… Голы чалавек на голай зямлi! Здорава! Чым не апакалiпсiс?

– Навошта толькi я табе сказала? – сумна yздыхнула жонка.

– А ты абавязана была сказаць. Хiба ты забылася пра восьмае правiла Штодзённага Этыкету? «Зрабi yсё магчымае i, калi можаш, немагчымае, каб пазбавiць свайго блiжняга i кожнага жыхара планеты ад няшчасця, ад трывогi i дэпрэсii, ад суму». Ты, Адзiная, зрабiла абсалютна правiльна, – Гай пацалаваy жонку y шчаку. – Значыць, да мяне можа прыйсцi Вялiкi Жах, а ён прыходзiць толькi yначы. Так-так… І нiчога не кажы, ты ж ведаеш… Ён можа прыйсцi. А я i думаю – чаму гэта сёння ранiцой, калi я толькi прачнуyся i яшчэ ляжаy у ложку, мне проста на твар упаy чорны павук? Ясна – Вялiкi Жах папярэджвае.

– Павук? – пабялела жонка. – Якое мярзоцце! А куды ж глядзiць Чарлi? Ён жа, як кожны хатнi робат, абавязаны прыбiраць кватэру. Абiбок! Зноy, пэyна, у шахматы пачаy гуляць з суседскiмi робатамi. Вось не дам яму пахучай змазкi цэлы месяц, хай паскрыгоча нязмазанымi шарнiрамi.

– Змазку трэба даць, – спалохаyся Гай, успомнiyшы непрыемны рэзкi скрыгат, якi ляцеy ва yсе бакi ад вялiзнага робата, калi канчалася, высыхала змазка.

– Я yсё роyна паскарджуся на яго ва Ўпраyленне Хатнiх Робатаy, – цвёрда прамовiла Бярозка. – Няхай нават яго ад нас забяруць. Чатыры месяцы здолеем абысцiся i без робата. Але дамовiмся, Адзiны, што гэтыя днi мы будзем толькi дома. Добра? Жывi, як калiсьцi казалi нашы продкi, дамаседна.

Яе вочы глядзелi на Гая з каханнем, з цеплынёй i пранiклiвасцю. Яе вочы, здавалася, хацелi нырнуць у самую глыбiню ягоных вачэй. Шаснаццаць год прайшло, як яны yзялi шлюб, як цела ад цела агнём занялося, а Гай Дубровiч i сёння y час кароткiх цi доyгiх разлук (а ён часта ездзiy i лётаy у навуковыя камандзiроyкi) з трапятаннем, быццам зялёны юнак, чакаy сустрэчы з жонкай. Бярозка таксама кахала яго, i y iх нарадзiyся сын Клён, Клён Дубровiч.

Тут самы час даць адно тлумачэнне. Вялiкая Эра Плюралiзму вызвалiла людзей духоyна, Чалавек мог рабiць усё, што лiчыy патрэбным, чалавечным, што не yцiскала волю суседа або цэлай грамады. Такое, вядома, далося няпроста, бо y геннай памяцi зямлян заставалiся не толькi любоy, спагада, але i нянавiсць, зло, прага чужых слёз i крывi. З экстрэмiстамi-забойцамi, напрыклад, чалавецтва развiталася жорстка, хоць i згодна iхняму пажаданню – у адноyленым Калiзеi y Рыме некалькi дзён iшлi гладыятарскiя баi. Тыя, каму нецiкава было жыць на мiрнай планеце, нецiкава было памiраць сваёй смерцю, выйшлi на арэну. Іхнiмi працiyнiкамi былi мутанты, гiганцкiя ваyкi i сабакi, што пладзiлiся непадалёку ад Чарнобыльскага саркафага. Дык вось адной з праяy духоyнага вызвалення была магчымасць кожнага, хто пажадае абраць сабе i сваiм нашчадкам новае iмя i прозвiшча. Не yсе зрабiлi такое, але Гаеy прапрапрадзед, якi жыy i працаваy у лесе, назваyся Дубровiчам i iмя адпаведна прыдумаy «лясное» – Ясень. З таго часу i вядуцца iмёны Гай, Пушча, Бярозка, Шыпшына, Клён. Праyда, разам з гэтым кожнае немаyля роду Дубровiчаy атрымлiвае i хрысцiянскае iмя.

– Не, Адзiная, – сказаy Гай жонцы, – хавацца я не буду. Кожны мужчына павiнен аднойчы сустрэцца з Вялiкiм Жахам. Калi яны мяне там, – ён тыцнуy пальцам угору, – прыкмецiлi, заyважылi, вылучылi з мiльярдаy зямлян, значыць, надышла мая чарга. І тут ужо нiчога не паробiш. Зарыйся хоць на марское дно – знойдуць… Галоyнае, ты не хвалюйся. Усё, як i заyсёды, будзе добра.

– Што ж ты думаеш рабiць? – спытала Бярозка цiхiм голасам, i твар у яе задрыжаy.

– Паеду на верталётную пляцоyку. Адтуль палячу y Дом Пераyтварэнняy.

– І кiм ты хочаш стаць, Адзiны?

– Зраблюся пчалой. Я так даyно не быy на сапраyдным лузе, не бачыy кветак.

– Зайздрошчу табе, – уздыхнула Бярозка. – Убачыш луг, матылькоy, стракоз, расу на траве… Я б таксама паляцела, але на гэты год, на жаль, ужо не маю права на пераyтварэннi – шэсць разоy пераyтваралася. Нiколi не адгадаеш, кiм я была апошнi раз. Ну паспрабуй адгадаць.

– Вавёркай, – пацалаваy яе Гай.

– А вось i не. Зязюляй, – усмiхнулася Бярозка. – Так добра было кукаваць, седзячы на галiнцы. Галiнку вецер калыша, хмары бягуць над лесам, а я – «ку-ку» ды «ку-ку»…

– Не падкiнула яечка y чужое гняздо? – хiтра прыжмурыyся Гай.

– Я y цябе добрая зязюля, выхаваная, – прылашчылася да яго жонка i адразу ж спахмурнела. – Глядзi, не забывай, Адзiны, што Вялiкi Жах прыходзiць уначы.

– Не бойся, я yсё помню, – пацалаваy жонку Гай. – З сабой я бяру Ўзмацняльнiк Волi. Вярнуся праз тры днi. Так што не сумуй без мяне. І скажы Клёну, каб налёг на старагрэцкую мову. А то не вазьму з сабой у падарожжа на Астэроiд.




II


Гай з невялiкiм сакваяжам у руцэ выйшаy з дома. Дзень быy цёплы, трохi цемнаваты ад хмар. Але хмары па небе плылi нястрашныя, бязгромныя. Каля помнiка Пераможцу Рака доктару Джэксану-Размысловiчу натоyпiyся народ. Людзi, як звычайна, клалi да помнiка букецiкi кветак, дзiцячыя цацкi, рознакаляровую гальку – славуты доктар у свой час, калi yдавалася вырвацца y адпачынак, любiy ездзiць па марскiх узбярэжжах i збiраць прыгожыя каменьчыкi. Помнiк быy яркага жоyта-залатога колеру, але, вядома, не з золата яго зрабiлi, а з лёгкага, вельмi трывалага сплаву. У кожным Цэнтры Тэрыторыi (Індаэyрапейская Канфедэрацыя, як i yсе iншыя, была падзелена на Тэрыторыi) на самым людным месцы абавязкова стаялi два помнiкi – помнiк доктару Джэксану-Размысловiчу i помнiк Плюралiзму. Гай Дубровiч з хваляваннем глядзеy на iх. Асаблiва прыгожы быy помнiк Плюралiзму. Проста з зямлi, нiбы дубовы ствол, вырастала чорная гранiтная калона, на якой вялiкiмi белымi лiтарамi было напiсана: «Дзе ёсць страх, там няма праyды». Калона, чым болей уверх, завастралася i на самым сваiм версе распускалася срабрыстай кветкай-пляцоyкай з сямю пялёсткамi. На пялёстках стаялi выявы Хрыста, Магамета, Іеговы, Буды, Дзевы-Атэiсткi i Сiвога Паганца. Сёмы пялёстак быy незаняты, вольны, у думках кожны землянiн, калi, вядома, жадаy, мог узнесцiся туды. Яшчэ болей прастарнейшая кветка-пляцоyка мелася трохi знiзу верхняй кветкi. На ёй шчыльна месцiлiся бюсты знаных людзей. Платон, Гарыбальдзi, Напалеон, Ленiн, Лютэр, Канфуцый, Жанна д'Арк, Махно, Рузвельт, Лех Валенса, Бiсмарк, Бальзак, Троцкi… Каго тут толькi не было! Кожны грамадзянiн меy права, папярэдне патэлефанаваyшы y Дом Народаy, выставiць на срабрыстую кветку невялiчкi бюст таго чалавека, якога ён лiчыy сваiм iдэалам. Цэлыя тры днi (немалы тэрмiн, бо жадаючых набiралася мноства!) стаяy бюст на кветцы. Праyда, меyся спiс людзей, чые iмёны былi занесены на Чорныя Скрыжалi Чалавецтва i якiх забаранялася yслаyляць. Гай Дубровiч падумаy, што, вярнуyшыся з Дома Пераyтварэнняy, абавязкова yславiць Францыска Скарыну.

Да 7-й верталётнай пляцоyкi было ад сiлы хвiлiн дваццаць дарогi. Звычайна Гай хадзiy туды пешшу, хоць амаль па yсiх вулiцах шпарка беглi тратуары-транспарцёры. Ён iшоy па рознакаляровым асфальце, на якiм былi, як жывыя, намаляваны кветкi, зялёныя сцяблiны, сiнiя стракозы, i сумаваy, што даyнавата не быy на сапраyдным лузе, дзе мяккая зямля yгiнаецца пад чалавекам i раса залiвае ногi. Навокал весела стаялi двух-трохпавярховыя будыначкi, з абавязковым садам каля yвахода, з салярыямi i тэлескопамi на дахах. «Праз паyгадзiны я зраблюся пчалой», – думаy Гай, Раптам проста перад iм, лiтаральна y кроку ад яго, абвалiyся, гучна пляснуyся на асфальт балкон са старэнькага чырванасценнага дамка. Некалькi такiх дамкоy захавалi як архiтэктурныя помнiкi даплюралiстычнага часу. Ветрам, асколкамi тынкоyкi рэзка yдарыла па грудзях i шчоках. Гай, нiбы заяц, сiгануy назад. Усё y iм затраслося – Вялiкi Жах папярэджвае! Вялiкi Жах нячутна iдзе, цiкуе побач! Хоць многiя, хто з iм нi сустракаyся, не вераць у яго iснаванне, ён прысутнiчае на планеце, пранiкаючы y самыя патаемныя куточкi жыцця.

– Вiтаю спадара Дубровiча! Якi y цябе крывяны цiск i што ты бачыy у апошнiм сне? – прагучаy, як збавенне, бадзёры вясёлы голас. Поруч з Гаем стаяy ягоны калi не сябра, то добры знаёмец рэжысёр Індаэyрапейскага тэлебачання Навум Масейкiн. Маслянiста-чорныя жвавыя вочы iскрылiся заyсёдным смехам.

– Адкуль ты yзяyся, Навум? – узбуджана выдыхнуy Гай. Зараз ён быy рады кожнай жывой душы.

– У ваyка сто дарог, у паляyнiчага толькi адна, – адказаy Масейкiн. – З учарашняга шукаю цябе. Хачу, каб ты прыняy удзел у планетарным дыспуце гiсторыкаy на тэму «Галоyная падзея дваццатага стагоддзя».

– Галоyная падзея? – пазiраючы то на Масейкiна, то на рэшткi цаглянага балкона каля сваiх ног, млява перапытаy Гай. – Вечна ты, Навум, выдумляеш нейкiя дыспуты. Тут балконы валяцца на галаву, а ты… Лiчу, што галоyным у дваццатым стагоддзi быy першы адкрыты кантакт зямлян з камандзiрам Лятаючай талеркi Бурдзугаларафам. Здарылася гэта, дай Бог памяць, у адна тысяча дзевяцьсот дзевяноста дзевятым годзе, усяго за чатыры днi да трэцяга тысячагоддзя хрысцiянскай эры.

– А Вялiкая Кастрычнiцкая рэвалюцыя y Расеi?

– Сацыяльны эксперымент. Спроба зрабiць рэзкi скачок з адной цывiлiзацыi y другую. Гэта тое самае, каб ты, дарагi Навум, у час палёту захацеy пераскочыць з кабiны аднаго рэактыyнага звышгукавога самалёта y другi.

– Значыць, ты не будзеш удзельнiчаць у маiм тэледыспуце? – наморшчыyся, спахмурнеy Масейкiн.

– Чаму ж? З радасцю. Але спачатку паглядзi на тое, што некалькi iмгненняy назад было старадаyнiм, добра змураваным, скляпаным з тоyстай металiчнай арматуры i трывалай цэглы балконам.

– Паглядзеy. Ну й што? – пацiснуy плячыма Навум.

– І нi аб чым гэта табе не гаворыць?

– Слухай, Дубровiч, – уважлiва паглядзеy на Гая тэлерэжысёр, – калi ты зараз пачнеш мне расказваць пра Вялiкi Жах, пра паралельную небялковую цывiлiзацыю, я, як iнтэлiгентны чалавек, буду, вядома, глытаць твае словы – так я глытаю яешню, якую пячэ мая цешча, хоць дзiка не люблю яе – але на першым жа павароце мяне пацягне на ванiты. – Зразумеy?

– І yсё-ткi гэта быy Вялiкi Жах, – пераканана прамовiy Гай.

– Ды проста рухнуy стары балкон, – амаль закрычаy Масейкiн. – Выпадковасць. Стомленасць металу, цэглы. А мы пачынаем хваравiта шавялiць мазгавымi звiлiнамi i адразу шукаць нейкую звышпрычыну. Ведаеш, што бачылi алкаголiкi Сярэднявечча y час белай гарачкi? Бачылi чорцiкаy, чорненькiх i рагатых. А што бачылi тыя ж самыя алкаголiкi y Савецкiм Саюзе пры прэзiдэнце Гарбачове? Каляровыя мульцiкi. Усёк? А сёння тыя ж самыя п'юны, якiя не перавядуцца, пакуль у чалавецтва ёсць рот, глотка i страyнiк, ужо бачаць (усёк?!) лятаючыя талеркi. Чым галава забiта, тое людзi i бачаць.

– Сёння да мяне yначы павiнен прыйсцi Вялiкi Жах, – роyным, трошкi стомленым голасам перапынiy яго Дубровiч.

– Ладна, вар'яцей, – махнуy рукой Масейкiн. – Яшчэ ж я хачу, паважаны вар'ят, каб ты yступiy у нашу Лiгу барацьбы за сцiпласць. Навошта планеце Чалавек з брыльянтавым сэрцам? Хопiць i бронзавага. Мiнеральныя рэсурсы Зямлi, Месяца i Венеры амаль вычарпаны, ядзерная энергетыка байкатуецца, паветра, глеба i вада атручаны yжо стагоддзi назад, а Ўсепланетнае Журы прысуджае лепшаму грамадзянiну (ах, якiя мы добранькiя!) тытул Чалавека з брыльянтавым сэрцам.

– Усяго ж толькi тытул, – асцярожна yставiy сваё слова Гай.

– Прынцыпы вышэй за yсё, – рашуча перапынiy яго Масейкiн. – Калi планета бедная, беднымi павiнны быць i тытулы. Брыльянты – гэта раскоша, гэта марнатраyства, а вось старая добрая бронза, з якой далёкiя прашчуры yваходзiлi y цёмны лабiрынт сваёй прадгiсторыi, незаслужана забыта нашымi заканадаyцамi i маралiстамi. Абавязкова павiнен быць толькi адзiны тытул – тытул Чалавека з бронзавым сэрцам. Надаyшы такое штогадовае званне лепшаму чалавеку Зямлi, мы тым самым духоyна ачысцiмся, умацуем душу, станем падобнымi сваёй чысцiнёй i сцiпласцю на першых хрысцiян або пурытан.

Яны хутка iшлi па яшчэ няшумнай ранiшняй вулiцы, i Масейкiн усё гаварыy, гаварыy… «Ну й галава, – дзiвiyся сам сабе Гай Дубровiч. – Два Везувii плюс вулкан Ключаyская сопка. І заyсёды напаyкрыла, напаyкрока ляцiць наперадзе прагрэсу. Здаецца ж, нейкi месяц назад захапляyся разгадваннем «свяшчэннасцi» лiчбы 7. Выступiy па Індаэyрапейскiм тэлебачаннi i, здзiвiyшы вучоных мужоy, заявiy, што даyмеyся, хоць сам i не гiсторык, чаму першалюдзi так шанавалi гэту самую лiчбу 7. Аказваецца, чалавечае цела мае сем «чыстых» адтулiн: вочы, вушы, ноздры, рот. Вялiкi перапалох быy памiж навукоyцаy. Нават сам Гай не yтрымаyся тады i y газеце «Хатнi фантаст» надрукаваy сваю версiю. Па ягоных меркаваннях, лiчбу 7 людзi зрабiлi свяшчэннай таму, што кожны чалавек (прынамсi, на золку зямных цывiлiзацый) мог назiраць, калi дачасна не памiраy ад варожага мяча або чумы, сем жывых прадстаyнiкоy свайго роду-племенi: прадзеда, дзеда, бацьку, сябе, сына, унука, праyнука. І вось сёння Навум Масейкiн з найвялiкшай страсцю гаворыць, амаль крычыць аб Чалавеку з бронзавым, а не з брыльянтавым сэрцам.

Яны падышлi да 7-й верталётнай пляцоyкi, дзе стаяy верталёт сям'i Дубровiчаy.

– Можа, паляцiш разам са мной? – прапанаваy Гай. – Хачу пабываць у Доме Пераyтварэнняy. Масейкiн адмоyна хiтнуy галавой.

– Тады – да пабачэння. Жывуць Сонца i Кiсларод. Толькi скажы мне, Навум, каго б ты, супервядомы тэлевiзiйны ас, аб'явiy Чалавекам з брыльянтавым, прабач, з бронзавым сэрцам за гэты год?

– Старшыню Лiгi барацьбы супроць мутактаy Грома Стралковiча, – не мiргнуyшы вокам адказаy Масейкiн. – Дарэчы, праз два днi лячу да яго, каб зрабiць тэлерэпартаж. Апошнiм часам зноy актывiзавалiся двухгаловыя воyкасабакi, i Гром разам з сябрамi дае iм прыкурыць.

Яны развiталiся. Гай, паказаyшы робату-ахоyнiку кантрольны жэтон, лёгка yскочыy у элегантны двухвiнтавы верталёт i праз колькi iмгненняy ужо ляцеy над зялёнай чыстай зямлёй. Настрой у яго пакрысе прыходзiy у звычную норму – унутраны спакой, упэyненасць. Плылi yнiзе роyныя цянiстыя вулiцы, люстэркi вадаёмаy, многавугольнiкi паркаy i садоy. З-за хмар, сiнявата-ружовых, па-ранiшняму лагодных, распальвалася сонца. Там, дзе хмар не было, бачыyся зыркi блакiт, яшчэ халаднаваты, але (Гай адчуваy гэта кожнай кропелькай душы) вельмi yстойлiвы, надзейны, быццам быy адкаваны з лепшых гатункаy металу. Нездарма першыя хрысцiяне, глянуyшы на такi блакiт, казалi з вялiкай перакананасцю: «Усе мы, кожны y свой час, будзем на нябеснай цвердзi». З невялiкага воблака, асветленага яркiмi промнямi, раптам зашалясцеy дождж. Здавалася, пасыпалася на зямлю сонечнае зерне.

Вось памiж аксамiтнага разлiву лесу паказаyся Дом Пераyтварэнняy. Круглы, трыццацiпавярховы, з высокай мачтай-маяком на самым версе. Каля гэтай мачты i пасадзiy свой верталёт Гай. Сонца люстравалася y алюмiнiевых i медных пласцiнах, якiмi быy высцелены дах.

У Доме Пераyтварэнняy уладарылi робаты: лiфцёры, электрыкi, праграмiсты, санiтары, буфетчыкi, асенiзатары, цырульнiкi… Маyклiвая жалезнаскурая раць адразу акружала кожнага чалавека, якi завiтваy сюды. Робаты былi сама абаяльнасць i добразычлiвасць, прадбачвалi любое жаданне сваiх гасцей, але вочы y iх свяцiлiся бясстраснасцю i механiчным спакоем, i недалёка ад iсцiны прайшоy той мудрэц, якi сказаy, што нiколi не паразумеецца жывое са штучным, ген з найдасканалейшай мiкрасхемай. Пасля вядомага паyстання y Германii робатам, у адрозненне ад людзей, забаранiлi ствараць якiя-небудзь партыi або групоyкi, тых, хто не згадзiyся, кiнулi пад прэс i y пераплаyку. Але хадзiлi yпартыя чуткi, што тут, у Доме Пераyтварэнняy, якi аж кiшэy робатамi, у глыбокiм падполлi дзейнiчае iхняя тэрарыстычная арганiзацыя «Металiчная Рука». Нападаy на людзей, праyда, пакуль што не было, i размовы аб нейкiм падполлi можна было б назваць недарэчным мiфам, каб не паведамленне тэлежурналiстаy (у тым лiку i Навума Масейкiна), што y раёне Тоyстага Лесу зафiксавана на кiнаплёнку сустрэча двух робатаy з мутантамi. Што прывяло робатаy у Тоyсты Лес, калi там дазволена бываць толькi навукоyцам i членам Лiгi барацьбы супраць мутантаy?

У ярка асветленым, прасторным i, што асаблiва yражвала, нетаропкiм лiфце Гай Дубровiч апусцiyся на пятнаццаты паверх. Тут быy Духоyны цэнтр Дома Пераyтварэнняy, тут з кожным, хто захацеy пераyтварыцца, цэлых пяць хвiлiн гутарыy сам доктар Метэор, заснавальнiк Дома, праyда, гутарыy з экрана. Ён быy адзiным чалавекам памiж соцень робатаy.

Гая yвялi y маленькi круглы пакой, пасадзiлi y крэсла-вяртушку. Адразу ж успыхнуy экран i лысая галава доктара Метэора, добра вядомая yсiм зямлянам, з'явiлася на экране, суха yсмiхнулася.

– Прырода толькi часцiнка таго, што можна yявiць, – загаварыy доктар Метэор. Гэтую першую фразу Гай Дубровiч вывучыy назубок яшчэ y малодшых класах лiцэя. Яна, гэтая фраза, назаyсёды адцiснулася, нiбы клiшэ, у памяцi зямлян розных пакаленняy. З ёй можна было не згаджацца, спрачацца, але тут, у Доме Пераyтварэнняy, дзе вярхоyным жрацом i ледзь не богам быy доктар Метэор, ёй пачыналася кожная яго тэлеразмова.

– Чалавек – лiсцiк на дрэве Прыроды, – казаy мiж тым доктар. – Тры сыны чалавецтва «зняважылi» чалавецтва: Капернiк, сказаyшы, што не Зямля цэнтр Сусвету, Дарвiн, паставiyшы на першае месца не Бога, а вiдавы адбор, i Фрэйд, якi асмелiyся даказаць, што чалавечае «я» не абсалютны гаспадар чалавечага цела. Паболей бы такiх зняваг! Навекi ж запомнiм, што мы, людзi, родзiчы траве i дрэву, саве i ластаyцы, ваyку i зайцу, барсуку зямному i кiту марскому. Ты, мой брат па жывой зялёнай планеце, хочаш сёння пераyтварыцца, хочаш на нейкiя iмгненнi адчуць сябе птушкай або зверам, рыбiнай або насякомым. Ты хочаш пераступiць, пераскочыць тую рысу, што аддзяляе цябе, жывога чалавека, ад iх, таксама жывых. Аб такiм марылi многiя пакаленнi, звычайныя людзi i мудрацы. Такому навучаy Буда. Запомнi яго словы: «Я буду бiць у барабан бяссмерця y iмгле гэтага свету». Чуеш, як гучыць, як запаyняе цiшыню барабан бяссмерця? Запомнi, што найвялiкшае, найгалоyнейшае багацце Прыроды – жыццё. І не толькi чалавечае. Кiм ты хочаш стаць?

– Пчалой, – адказаy Гай.

– Будзь пчалой.

Адразу патух экран. Моцныя, але пачцiвыя рукi робатаy падхапiлi Гая Дубровiча, панеслi па вельмi вузкiм калiдоры (гэта адчувалася па спёртым паветры i па рэху ад iхнiх крокаy) у чорную цемру. Хоць такое было для гiсторыка не y навiну, ды yсё роyна лёгкi страх заварушыyся y сэрцы. Праз некалькi iмгненняy незразумелым чынам (вялiкая тайна доктара Метэора!) ён павiнен быy, як кашулю, скiнуць сваю чалавечую плоць i зрабiцца пчалой, непрыкметнай гудлiвай кропкай. З iм павiнны былi застацца толькi ягоныя свядомасць i памяць. Кожнаму доктар гарантаваy поyную бяспеку цела i псiхiкi пасля таго, як скончыцца сеанс пераyтварэння, але, пэyна, кожны адчуваy трымценне душы i здрадлiвую думку: «А раптам здарыцца нешта такое, што перашкодзiць мне зноy стаць чалавекам?» Гай Дубровiч не быy выключэннем. Па-першае, усюдыiсны yсявед Навум Масейкiн неяк сказаy, што года паyтара назад цi то доктар Метэор не змог вярнуць маладую жанчыну з «воблiка белай азёрнай чайкi», цi то яна сама не жадала вяртаць сабе чалавечае цела. Па-другое, быy ва yсiм гэтым нейкi першародны холад, лiпкi трывожны туман, адчуванне святатацтва i недазволенасцi. Упершыню адчуy такi пакутлiвы дыскамфорт Глеб Дубровiч, калi дзесяцiгадовым хлапчуком прачытаy у Бiблii словы, што соллю yпалi на параненую дзiцячую душу: «Не вары казлянятка y малацэ мацi ягонай». Чалавеку Вялiкай Эры Плюралiзму yжо было мала моцнагучнай музыкi, тытуню i вiна. Дзеля таго каб зламаць жалезную клетку сваёй духоyнай адзiноты i несвабоды (так, так, несвабоды, хоць знешне yсё здавалася надзiва свабодным i супершчаслiвым) людзi, як на прыгожую зваблiвую цацку, накiнулiся на прыдуманую доктарам Метэорам Тэорыю i Практыку Пераyтварэнняy. Вось чаму неслi маyклiва-суровыя робаты Гая Дубровiча па вузкiм чорным калiдоры, каб праз нейкiя iмгненнi ён звонкагалосай пчалой iрвануyся над квяцiстым лугам.

Робаты асцярожна пасадзiлi Гая y кабiну цэнтрыфугi, страла якой ужо yздрыгвала, нервова пагойдвалася, нiбы прадчуваючы шалёную, непадуладную жывому розуму хуткасць. На галаву адзелi цяжкi гермашлем. Па-ранейшаму нi iскрынкi святла не было наyкол. Чорны змрок наплываy на вочы. І Гаю Дубровiчу yспомнiлiся словы, якiя бог сказаy Майсею: «Твару майго не можна табе yбачыць, таму што кожны чалавек не можа yбачыць мяне i застацца жывым». Пачулася лёгкае шыпенне, якое неyзабаве перайшло y свiст. Потым нiзкi вантробны гул раскалоy, распалавiнiy цемру. Страла цэнтрыфугi скранулася з месца, i адразу недзе збоку yспыхнула малюсенькая чырвоная кропачка. Што гэта было? Электрычная лямпачка? Фотаэлемент у воку робата? Гай Дубровiч не паспеy сканцэнтраваць сваю думку, бо раптам кабiна, у якой ён сядзеy, перавярнулася i ён завiс на шырокiх пругкiх рамянях галавою yнiз. А цэнтрыфуга yсё набiрала абароты. Апошнiм, што мiльганула y яго свядомасцi, калi ён яшчэ заставаyся чалавекам, была лiчба – шэсць с паловай. Ён ухапiyся за яе, напружыy мозг i yспомнiy – шэсць с паловай грамаy важыць чалавечая душа, адным словам, тая таямнiчая субстанцыя, якая ад нараджэння знаходзiцца y кожным з людзей. Доктар Метэор узважваy аднаго i таго ж чалавека за тры хвiлiны да клiнiчнай смерцi i праз тры хвiлiны пасля яе. І пры абсалютнай чысцiнi эксперымента заyсёды выплывала такая лiчба. Нябожчык заyсёды быy лягчэйшы на шэсць з паловай грамаy.

…Ён ляцеy над залiтым сонцам юным лугам. Ён быy пчала меданосная, Apis mellifera. Ягоныя крылатыя продкi асвоiлi планету значна раней, чым на ёй з'явiyся чалавек. За два кiламетры ад гэтага луга, ад гэтых яркiх кветак (кветкi – усмешкi прыроды!) у яблыневым садзе стаяy новенькi рамачны вулей, ягоны Дом, дзе жыло, гуло, звiнела, дзумкала ажно семдзесят тысяч аднародцаy, моцная працавiтая пчалiная сям'я. Кожная шчылiна, кожная дзiрачка y тым вуллi старанна прамазана пропалiсам, пчалiным клеем. Каб здабыць яго, разам з усiмi ён (яна! пчала!) да змогi перацiраy скiвiцамi пупышкi розных раслiн, драyнiну. Працавалi так энергiчна, усiх было такое мноства, што y вуллi павышалася тэмпература, i, каб збiць яе, спецыяльныя пчолы-вентылятары бесперапынна махалi крылцамi, ствараючы лёгкi ветрык. Сёння ж з ранiцы скварыла сонца, была страшэнная задуха, i нават ён на нейкi час рабiyся вентылятарам – вылазiy дзеля гэтага на дошчачку перад лятком.

Ён ляцеy над яркай летняй зямлёй, баючыся птушак i хiмiкатаy. А яшчэ непакоiла тое, што тут, у гэтых мясцiнах, маглi напаткацца «пчалiныя ваyкi», бязлiтасныя жоyта-шэрыя восы. Яны селяцца вакол пчальнiкоy, беручы iх у аблогу, i забiваюць пчол ударам джала y мозг, забiваюць з першага yдару. Потым сцiскаюць скiвiцамi брушка i грудзi сваiх ахвяр, прагна злiзваючы кропелькi мёду, што выступаюць у тых з роту.

Мора кветак ззяла пад iм, i ён ведаy, што кожная з гэтых прыгажунь страсна чакала яго. Такiя сарамлiва-цнатлiвыя, такiя загадкавыя, абсыпаныя расой, быццам дарагiмi брыльянтамi, такiя, здавалася, непадступныя, яны млелi ад радасцi пры з'яyленнi пчалы, даверлiва yпускаючы y свае мармуровыя або залатыя церамкi, у сваю патаемнасць. Яму патрэбны былi iхнiя салодкiя пылок i нектар, iм – ягоныя хабаток, лапкi, усё цела, вёрткае, моцнае, здольнае прашчамiцца y драбнейшую шчылiнку, а потым перанесцi пылок на песцiк iншай кветкi, што расце, шумiць зусiм побач або на другiм канцы бязмежнага лугу. Кветкi кахалiся адна з адной пры дапамозе пчалы.

Ён вельмi востра, да гарачага звону y крывi, разумеy жыццё, няспынную вечную змену хваль-пакаленняy кветак, пчол, стракоз, людзей… Усё хацела жыць, расцi, налiвацца цiшынёй i громам, агнём i холадам, рухацца yдаль i yшыркi, у глыбiню сябе i за воблакi… Усё прагнула цвiцення i абнаyлення, пацалункаy i слёз. Нават нямая смерць была жыццём, бо рабiлася падмуркам, апiрышчам нейчаму маладому захлiпiстаму карэнню. Доктар Метэор быy, вядома, найвялiкшым са смертных, падараваyшы чалавецтву сваю Тэорыю i Практыку Пераyтварэнняy. Толькi пабыyшы y чужой скуры, лусцы, шэрсцi, ракавiне, толькi пабегаyшы, палётаyшы, папоyзаyшы, адчуyшы страх i знямогу, можаш наблiзiцца (хоць часткова) да разумення агульнасцi yсяго жывога. Няважна, зразумелае яно цi незразумелае, прыгожае цi непрыгожае, цiхмянае цi агрэсiyнае. Яно – жывое, а значыць, неабходнае таму свету, у якi, нiбы зрэнка y вока, заключана тваё жыццё.

Ён лётаy над кветкамi, садзiyся на iх, збiраy пылок i нектар, адносiy здабычу y вулей, зноy кiраваyся на луг… На пукатай зялёнай горцы стаялi дачы – стракатыя прыгожыя хаткi, падобныя на рознакаляровыя кубiкi, якiя, нагуляyшыся, раскiдала свавольнае дзiця. Ён заляцеy туды, апусцiyся y ракавiну з белымi слiзкiмi сценкамi. Загарэларукая жанчына якраз мыла, прынёсшы з градкi, ярка-чырвоную радыску. Хвастаy срэбны струмянёк вады, сеялiся пырскi, на смуглым жаночым пальцы блiскаy, як сонечны зайчык, пярсцёнак. Было адчуванне лагоды, спакою i шчасця. Ён пiy ваду разам з iншымi пчоламi i баяyся, што жанчына вось-вось схопiць мокрую анучу, нязлосна yдарыць ёю, крыкне: «Акыш на вас!», маючы на yвазе не курэй, а пчол. Але яна весела мыла радыску i спявала нейкую песеньку.

Раней ён быy упэyнены y неадэкватнасцi yсяго жывога. Яму здавалася, што птушкi, звяры, пчолы, калi б толькi яны валодалi здольнасцю асэнсоyваць сваё становiшча, параyноyваць сябе з чалавекам, адразу б усёй гурмой, будзь на тое iхняя воля, захацелi б ачалавечыцца, зрабiцца, адным словам, людзьмi. Ён нават, як быy маладзейшы, пра жанчын у iхнiх стасунках з мужчынамi такое думаy, хоць заyсёды лiчыyся барацьбiтом за палавую роyнасць. Але дзякуючы доктару Метэору ён паспеy ужо пабыць рыбай, ваyком, бабром, вось зараз быy пчалой i зразумеy адну мудрую iсцiну. Аказваецца, жыццё ва yсiх сваiх выявах i формах абсалютна раyнапраyнае. Для прыроды, якая самастварылася, якая стварала i стварае мiльярды камбiнацый атамаy, аднолькава каштоyныя i мозг фiлосафа Платона i крылцы лугавой страказы. Магчыма, гэта выглядае i гучыць парадаксальна i yсе зямныя фiлосафы пагрозна замахаюць кулакамi, але гэта так. Неяк любiмы Гаеy паэт Антон Кастрыцкi напiсаy радкi, якiя амаль усiм падалiся генiяльнымi:

«Скажыце мне – хто yспомнiць пра Зямлю, Калi Зямля загiне?»

Вернiкi адразу ж сказалi: «Успомнiць Бог». Дасцiпны Навум Масейкiн абвясцiy з экранаy тэлевiзараy, што планету Зямля yспомняць яе сыны i дочкi, астранаyты, якiя паляцелi y касмiчную бездань. Сёння Гай Дубровiч з некаторай карэкцiроyкай падзяляе думку вернiкаy: «Успомнiць Прырода». І yсё таму, што цэлыя доyгiя суткi ён жыy жыццём пчалы…

Ён знайшоy вялiкае поле, засеянае грэчкай. Бела-ружовы духмяны востраy хаваyся мiж зялёнага старога лесу. Гэта было нечаканым i вельмi дарагiм падарункам, бо пчолы з iхняга вулля яшчэ не праклалi сюды трасу. Пякло сонца. Шумеy нямоцны вецер. Ад захаплення, ад радасцi y яго мiжволi вырваyся з грудзей чалавечы крык. Але пачулася толькi разарванае ветрам пчалiнае дзумканне.

Порстка прыляцеyшы y вулей, прынёсшы туды цёплы пах мядовай грэчкi, ён пачаy танцаваць пчалiны танец, бо толькi так мог перадаць усiм сваiм суродзiчам бадзёрую вестку. Ён поyзаy мiж пчол, а яны yважлiва сачылi за кожным яго рухам. Калi б поле знаходзiлася блiзка, то танец быy бы просты, без лiшняй мудрагелiстасцi. Але да жаданай пахкай грэчкi ляжаy вялiкi кавалак дарогi, i ён, папярэджваючы аб гэтым, хвацка круцiy «васьмёрку», вiляy брушкам – чым далей да нектара i пылку, тым часцей i болей звiвалася брушка. Пчолы цудоyна разумелi яго. Медна-шэрымi пункцiрамi вырывалiся яны з вулля i yжо ведалi, y якiм накiрунку ляцець i пад якiм вуглом узнiмацца y неба. А ён усё танцаваy…

«А што, калi застацца пчалой?» Думка была такой нечаканай, так востра i ярка yспыхнула y свядомасцi, аж пахаладзела y душы. «Абсурд, – адразу yцiхамiрыy ён сам сябе. – Я – чалавек. Рабiцца на yсё жыццё насякомым? Абсурд». Ён яшчэ старанней, яшчэ хутчэй затанцаваy.

«Але ж розныя формы жыцця аднолькава каштоyныя, адэкватныя. Невядомая маладая жанчына (i аб гэтым шмат хто ведае) назаyсёды засталася белай азёрнай чайкай. Зараз лётае над высокай хваляй… Цi сядзiць, гойдаецца на ёй… І тоненька-тоненька звiнiць вада…» Ён адчуy халодны выбух бязлiтаснага страху y самай глыбiнi сваёй iстоты. «Я вар'яцею! Пэyна ж, я вар'яцею. Я пераyтвараyся y ваyка, у бабра, у шчупака, i заyсёды yсё было нармальна, заyсёды роyна праз дваццаць чатыры гадзiны я з радасцю станавiyся чалавекам, Гаем Дубровiчам, супрацоyнiкам Славянскай секцыi Індаэyрапейскага аддзела Сусветнага iнстытута гiсторыi планеты Зямля. У мяне, урэшце, ёсць Бярозка, маладая прыгожая жонка, сын Клён. Хiба я не люблю iх? Ды я люблю жонку i сына мацней за yсё на свеце. Мяне душыць дэпрэсiя, калi даводзiцца ехаць у камандзiроyку болей, чым на трое сутак. А тое, што я зноy прыляцеy у Дом Пераyтварэнняy… Ёсць людзi, якiя рабiлi гэта дзесяткi разоy. Сам апостал Павел сказаy: «Усё выпрабоyвайце. Добрага трымайцеся».

І раптам яго, як мушкецёрская шпага, пранiзала здагадка: «Пэyна ж, гэта хiтрыкi Вялiкага Жаху! Ледзь не yпаy на галаву балкон, а зараз Жах, прыкiнуyшыся лагодным i рахманым, нашэптвае, каб я назаyсёды застаyся пчалой».

Адразу паспакайнела на сэрцы. Калi даведваешся, што наперадзе падпiльноyвае круты паварот, няцяжка прытармазiць аyтамабiль. Гай Дубровiч канчаткова супакоiyся, пачуyшы y навушнiках гермашлема бадзёрую каманду аднаго з асiстэнтаy доктара Метэора: «Пчала нумар сорак чатыры! Спадар Гай Дубровiч! Праз пяць хвiлiн выходзiм на плюсавое пераyтварэнне! Пчала нумар сорак чатыры!»

«Выходзiць на плюсавое пераyтварэнне» азначала адно – зноy станавiцца чалавекам. Гэта вельмi yсцешыла Дубровiча. З цёплай радасцю ён падумаy, што ажно сорак чатыры чалавекi (пэyна ж, болып!), пераyтварыyшыся y пчол, лёталi сёння над кветкамi.




III


На верталётнай стаянцы, якая знаходзiлася на даху Дома Пераyтварэнняy, Гай Дубровiч, вельмi здзiвiyшыся, убачыy свайго пятнаццацiгадовага сына Клёна. Адразу нават падумаy, што памылiyся. Цi нямала такiх падлеткаy, даyгалыгiх, з нагала пастрыжанымi галовамi? Яркiмi фарбамi малююць яны там, дзе y iхнiх прапрадзедаy матлялiся чубы i грывы, кветкi, зоркi, астранамiчныя знакi. Гэты таксама размаляваны. Дубровiч, слiзгануyшы па яму позiркам, падаyся да свайго верталёта. Ззаду пачулася: —Тата, вазьмi мяне з сабой.

– Што ты тут робiш, Клён? – рэзка азiрнуyся, выдыхнуy з раздражненнем Гай.

– Чакаю цябе, каб разам ляцець на Чорны Хутар.

Сын падышоy да бацькi, пацёрся яму галавой аб грудзi. Сантыметры на тры, калi не болей, быy ён ужо вышэй за Гая. Дзiyна было глядзець на гэтае стравусянё, тонкае, худое, вузкаплечае, ключыцы выпiраюцца, нiбы кiёчкi. Дзiyна было не y люстэрку i не y спакойнай рачной вадзе бачыць свой твар, толькi зусiм юны, неагрубелы i нейкi, хоць была на iм самаyпэyненая бравада, бездапаможны. Гай адчуy, што вельмi любiць свайго адзiнага сына, любiць да паколвання y грудзях, i, калi б узнiкла суровая неабходнасць, не вагаючыся, аддаy бы за яго жыццё. Але ён строга спытаy:

– Як ты тут апынуyся? Чаму ты не дома?

– Мяне на сваiм верталёце прывёз Навум Масейкiн, – адказаy Клён.

– Масейкiн? – Гай Дубровiч iранiчна yсмiхнуyся. – Гэты yсявед можа… Схапiць дзiця, пасадзiць у верталёт, прывалакчы дзiця y Дом Пераyтварэнняy. Слухай, Клён, я абяцаy узяць цябе з сабой на Астэроiд. Памятаеш?

Сын кiyнуy галавой.

– Дык я не вазьму цябе. Зразумеy? Хiба ты не ведаy i твой Масейкiн хiба не ведаy, што да шаснаццацi год нiхто не мае права i нагой ступiць на парог Дома Пераyтварэнняy? У першым пункце вердыкта доктара Метэора сказана аб гэтым.

Сын пакутлiва пачырванеy.

– Вядома, я чытаy вердыкт доктара Метэора, – сказаy ён. – Але ж я высокi, тата, i мне yсе yжо даюць з выгляду шаснаццаць гадоy. Не думай, я yсё разумею… Мне яшчэ зарана пераyтварацца. У мяне яшчэ не акрэпла воля.

Ён пазiраy проста y вочы бацьку, пазiраy з адчайнай рашучасцю, i была y сынавым паглядзе нечаканая yпартасць («Як ён узмужнеy!» – мiжволi падумаy Гай), прасветленасць i мудрасць, быццам пражыy ён уга колькi гадоy, быццам ён на той бок Сонца лётаy. Але y размовах з дзецьмi, як заyсёды лiчыy Гай Дубровiч, неабходна праяyляць разумную цвёрдасць i нават суровасць, вядома, таксама разумную.

– Навошта ты прыляцеy? – рэзка спытаy ён.

– Мне мацi yсё расказала. Хачу дапамагчы табе, калi прыйдзе Вялiкi Жах. У мяне моцнае бiяполе, падобнае на тваё. Разам мы пераможам на Чорным Хутары.

Што можна было адказаць на такiя словы? Гай паляпаy сына па плечуку, i яны селi y верталёт. Зноy заквiтнела, пабегла yнiзе ранiшняя бадзёрая зямля.

– Як ты адносiшся да Напалеона? – пацiкавiyся Клён.

Нiчога нечаканага y сынавым пытаннi не было. Сын рыхтаваyся стаць гiсторыкам, хацеy пайсцi па бацькавых слядах. Вялiкая Эра Плюралiзму, як гэта нi падасца нечаканым, раз'яднала людзей (у тым лiку i людскiя пакаленнi) больш знешне: у словах, паводзiнах, жэстах, воблiку. Духоyна ж людзi згуртавалiся, усвядомiyшы хуткацечнасць i непаyторнасць жыцця.

– Нармальна адношуся, – адказаy Гай, пазiраючы праз шкляную лабацiну кабiны на зялёныя чародкi бяроз. – Імператар-рамантык. Гэта някепска гучыць. А y гербе ягоным былi пчолы.

– Ён любiy мёд? – засмяяyся сын.

– Ён паважаy руплiвых людзей, даваy iм магчымасць поyнасцю раскрыцца. Я, дарэчы, апошнiм часам таксама думаю пра Напалеона – бачыш, нам з табой адно i тое ж стукаецца y галаву.

Пры гэтых словах Клён паклаy сваю далонь на бацькаву.

– І мяне здзiвiла, – працягваy Гай, – падабенства жыццёвага лёсу Напалеона на лёсы – ведаеш каго? – Гiтлера i Сталiна.

– Дыктатары, – упэyнена сказаy сын.

– Я б не спяшаyся гаварыць такое. Прынамсi, Гiтлера з яго партыяй абраy народ, абраy у час дэмакратычных выбараy. А падабенства мiж iмi надзвычайнае, можна сказаць, ашаламляльнае. Усе трое – сыны невялiкiх (маецца на yвазе колькасць) народаy, народаy – як мякчэй сказаць? – гiстарычна непрэстыжных у тыя часы. Карсiканец, аyстрыец, грузiн. Усе трое прыйшлi да сваёй неабмежаванай улады, у свае метраполii-iмперыi з поyдня. І yсе зрабiлiся вялiкадзяржаyцамi, шавiнiстамi, пачалi з пенаю на губах услаyляць Францыю, Германiю, Расею, адразу забыyшы пра тое гняздо, з якога вылецелi. Што гэта? Псiхоз улады? Перараджэнне генаy? Выпадак? Заканамернасць?

Гай Дубровiч, упэyнена ведучы верталёт, услых разважаy пра няпростыя, дужа сур'ёзныя рэчы i ведаy, што сын выдатна разумее кожнае слова, кожную yспышку ягонай думкi. Вялiкая Эра Плюралiзму, няспынна шлiфуючы людскi iнтэлект, абуджала мозг да напружанай творчай працы y вельмi юным узросце.

Прыляцелi на Чорны Хутар. Кожны грамадзянiн Індаэyрапейскай Канфедэрацыi меy уласны yчастак зямлi, быy абавязаны мець яго. Шырока адзначаyся Дзень Антэя, калi юнакi i дзяyчаты, якiм споyнiлася шаснаццаць год, у прысутнасцi сваiх родзiчаy i сяброy станавiлiся на каленi i цалавалi зямлю, а потым, запалiyшы вечаровыя вогнiшчы, танцавалi наyкруг iх. У адпаведнасцi з гiстарычнай традыцыяй такiя зямельныя надзелы y розных мясцiнах называлiся па-рознаму: вiла, ферма, ранча… Беларусы называлi iх, вядома ж, хутарамi. Хутаранскае цяпельца, над якiм кплiва насмiхалiся ганарыстыя дасцiпнiкi мiнулых стагоддзяy, шчаслiва дажыло да Вялiкай Эры Плюралiзму.

У першую чаргу Гай з Клёнам пайшлi да Магiл Продкаy. На yзгорку, абсаджаным лiпамi i дубкамi, стаялi тры высокiя каменныя крыжы. І на кожным былi выбiты тры словы: «Помнi пра нас». Каменныя сцiплыя надгробкi бялелiся памiж зялёнай шаyкавiстай травы. Пырхаy чырвона-чорны матылёк. Звонка шчабятала птушка.

– І нас з табой пахаваюць тут? – цiха спытаy сын.

– Тут, – цiха адказаy бацька.

Сын пiльна, вельмi пiльна паглядзеy на бацьку, шкадаванне i роспач мiльганулi на iмгненне y чыстых сiнiх вачах, страх перад халодным небыццём, але ён быy мужчынам, рыхтаваyся стаць грамадзянiнам Індаэyрапейскай Канфедэрацыi i ён цвёрда, як i патрэбна y такiх выпадках, сказаy, пакланiyшыся надгробкам:

– Спiце спакойна.

А Гай раптам успомнiy далёкi-далёкi восеньскi дзень, россып дажджу y змрочным глухiм лесе. Тады яны з Клёнам, яшчэ шасцiгадовым, пайшлi y грыбы i заблудзiлiся. Не было з сабой нi компаса, нi наручнага бранзалета з радыёмаяком, нi запальнiчкi, лiy, шумеy у дрэвах дождж, раззыбаныя ветрам хмары сцюдзёна шклянелi над лесам. Клён спалохаyся, заплакаy. І тады Гай пасадзiy яго сабе на плечы, пайшоy наyздагад па лесе. Дзiцячыя тонкiя, такiя безабаронныя ножкi бiлi яму па грудзях, калi часам ён спатыкаyся на нябачных у цемры каранях. Ён мацней трымаy, прыцiскаy сына i штохвiлiнна казаy яму: «Твар беражы, вочы. Нахiлiся да мяне, каб галiны не yдарылi па вачах». Даволi хутка знайшлi яны сцежку, выйшлi на дарогу, але тое лясное змушанае вандраванне назаyсёды засталося y памяцi, аб'яднала iх духоyна. Яны, дарослы i хлапчук, уласнай скураю адчулi дыханне далёкiх стагоддзяy i тысячагоддзяy, калi чалавек быy вельмi залежны ад прыроды, быy яе беднай часцiнкай, быy кропляю лiyня i сняжыякай завiрухi, калi вецер бязлiтасна шкуматаy яму валасы, сек вочы, раздзiраy сцятыя вусны. «Зямлёй Славянiяй» назваy Клён той няyтульны лес i тыя няпростыя адчуваннi. Назва, трэба прызнацца, была вельмi трапная. Як гiсторыкi (сын – будучы гiсторык) яны найбольш цiкавiлiся першаславянамi, таямшчым, магутным i, на жаль, безгалосым акiянам-лесам, якi шумеy калiсьцi ад Адрыятыкi i Пелапанеса да Белага мора i Ўрала. Праславянскае жыццё, як восеньскi лес, амаль не пакiнула пасля сябе яркiх фарбаy, жывой лiстоты. А яно ж было! Дубровiч-старэйшы праславiyся тым, што стаy адным з членаy iнiцыятыyнай групы, якая выпрацавала i рэалiзавала iдэю Вялiкай Кампенсацыi. Яны дамаглiся, каб славянам (дакладней, толькi yсходнiм славянам) былi выплачаны трыста мiльярдаy кантрыбуцыi y iндаэyрапейскiх доларах. За што? За тое, што y свой час найбольш актыyныя i рухомыя з iндаэyрапейскiх плямёнаy, напрыклад, галы, франкi, выцеснiлi продкаy славян на самы край гiстарычнай Айкумены, адрэзаyшы iх такiм чынам ад культуры, ад святла Рымскай iмперыi. Вечны Рым, як багаты стол, вабiy да сябе yсiх варвараy, але славянам не пашанцавала сесцi за той стол, iх проста не пусцiлi больш удачлiвыя народы. А багацце ж, i духоyнае, i матэрыяльнае, было агульнае, бо сам Рым, калыску розуму i прагрэсу, змайстравалi iндаэyрапейцы, сярод якiх былi i продкi славян.

Успомнiyшы, падумаyшы пра yсё гэта, Гай Дубровiч паглядзеy на сына, шырока yсмiхнуyся i сказаy: – Вiтаем цябе, Зямля Славянiя.

І пакланiyся y пояс лiпам, дубам, двухпавярховаму каменна-драyлянаму будынку, усяму Чорнаму Хутару.

Іх сустрэy робат-вартаyнiк па iменi Дулеб. Радуючыся гаспадарам, ён узняy у прывiтаннi доyгую жалезную руку, сцiснутую y кулак. З кулака вылецела зялёная ракета.

– Усё спакойна, Дулеб? – спытаy Клён. Робат зiрнуy на падлетка, зiрнуy, падалося, з вясёлай хiтрынкаю, але y першую чаргу робат-вартаyнiк абавязаны размаyляць з дарослымi, паyнапраyнымi грамадзянамi Індаэyрапейскай Канфедэрацыi. І таму ён сказаy, павярнуyшыся да Гая:

– У электроннай сетцы два разы падала напружанне. На другiм паверсе, у кабiнеце, у тры гадзiны ночы рыпеy паркет.

– Цi не хочаш ты сказаць, Дулеб, што там хадзiy прывiд? – iранiчна перапынiy яго Клён.

Робат строга паглядзеy на падлетка, потым павярнуyся да старэйшага па yзросце, размерана прамовiy:

– Паркет рыпеy. Тады ж, роyна y тры гадзiны ночы i дзве хвiлiны, насупраць акна, якое маецца y кабiнеце, мной заyважаны з боку двара празрыста-белы шар дыяметрам у тры метры дваццаць сантыметраy. Ён бясшумна падплываy да акна. Ярка свяцiy месяц, i часам шар як бы знiкаy з поля зроку, пэyна, раствараючыся y месячных промнях.

– Ты i нагаворыш, Дулеб. Кiнь палохаць, – зноy умяшаyся Клён, але голас ужо быy трохi цiшэйшы, не такi звонкi.

– Гэта быy КЛА,[1 - КЛА – Касмiчны лятаючы аб'ект. Прыкладна да паловы XXI стагоддзя называyся НЛА – Неапазнаны лятаючы аб'ект.] – цвёрда сказаy Дулеб. – У Школе Робатаy я вывучаy iх. Маецца пяць класаy, адзiнаццаць падкласаy, светлая i цёмная афарбоyка, трыццаць тры вiды канфiгурацыi. Бурдзугалараф, якi прылятаy на Зямлю y 1999 годзе, быy камандзiрам самага прымiтыyнага КЛА. Ён…

– Хопiць-хопiць, – перапынiy робата Гай. – Усе мы ведаем, што ты самы разумны, самы iнфармаваны.

Ад такiх слоy гаспадара шчокi y Дулеба – два адпалiраваныя да бляску пукатыя металiчныя кружочкi – ярка запунсавелiся. Робаты вельмi любяць, калi iх хваляць.

– Глядзi, не пусцi слязу, – пстрыкнуy робату пальцамi y самы лоб Клён.

Дулеб iранiчна i горда зiрнуy на яго, нiчога не сказаy. І было y позiрку, у павароце галавы нешта дужа падобнае на позiрк аравiйскага вярблюда.

Не крыyдуй! – крыкнуy яму, узбягаючы на веранду дома, Дубровiч-малодшы i зноy не стрымаyся: – Усе кажуць, што ты самы мудры робат. Адкажы, што азначае тваё iмя?

– Дулебы, саюз усходнеславянскiх плямёнаy на тэрыторыi Заходняй Валынi. У VII стагоддзi апынулiся пад уладай авараy, або обраy. З X стагоддзя y складзе Кiеyскай Русi пад iмем бужан i валынян, – бадзёра адрапартаваy робат.

– Ну, ты й даеш, – захоплена прысвiснуy Клён.

Бацька i сын спачатку распранулiся i паплавалi y басейне, сценкi якога былi абкладзены рознакаляровымi керамiчнымi плiткамi. Вада пахла бярозавым лiсцем, навальнiчным дажджом. Скура y Дубровiчаy была асляпляльна белая, бо мода на загар, прынамсi, у Індаэyрапейскай Канфедэрацыi, даyно прайшла – людзi пазбягалi пякучых сонечных прамянёy. Абцёрлiся калянымi рушнiкамi i y прасторных iльняных кашулях i y такiх жа штанах пайшлi распальваць камiн. Ён быy зроблены y выглядзе магутнага чырвона-цаглянага зубра, што, падкурчыyшы ногi i раскрыyшы пашчу, ляжаy каля глухой сцяны вялiкай залы. Неyзабаве y гэтай пашчы радасна заскакала полымя. Клён кiдаy туды сухiя паленцы, кавалачкi антрацыту. Потым сын i бацька, глянуyшы адзiн на аднаго, адначасова кiнулi y агонь жоyтыя шарыкi пахучай смалы. Пачуyся лёгкi трэск.

– Мой шарык спадабаyся прашчуру, i ён узяy яго, – радасна сказаy Клён, убачыyшы, як некалькi кропель блiскучай смалы yпалi на чорны, круглай формы камень, умураваны y под камiна. Такi рытуал дайшоy да iх, людзей ХХІІІ стагоддзя, з сiвой даyнiны. Некалi чалавек, назаyсёды адыходзячы y далёкi чужы край, браy з сабою камень з роднага ачага i клаy яго y новы ачаг. Камень гэткi называyся прашчурам.

– Аб чым ты зараз падумаy? – цiха спытаy у бацькi сын, бо y такiя iмгненнi, калi вочы пазiралi на агонь, на камень – прашчур, а y агнi згарала смала, задумвалася патаемнае жаданне.

– Хачу, каб мы yсе былi шчаслiвыя: наша мама, ты i я, – пранiкнёна сказаy Гай Дубровiч.

Вялiкая Эра Плюралiзму навучыла зямлян мудрай i, як усё мудрае, простай iсцiне: шчасце грамадства пачынаецца са шчасця кожнага, узятага паасобку, чалавека. І яшчэ: не можа быць шчаслiвай i вялiкай краiна, у якой жыве y няшчасцi маленькi чалавек.

– А ты аб чым падумаy? – у сваю чаргу, спытаy бацька y сына.

– Я вельмi хачу, каб да цябе не прыйшоy Вялiкi Жах, – адказаy Клён, i вочы yспыхнулi.

– Вось ты пра што, – узняyся з крэсла Гай. – А я нават забыyся пра вiзiт гэтага спадара. Хаця не, не забыyся, памятаy, але не першай памяццю. Не хвалюйся, сынок. Гэтакае бывае y кожнага мужчыны. І y цябе некалi будзе. А хiба разумна баяцца непазбежнага? Хваляванне, вядома, ёсць. Прыкладна так людзi даyнейшых стагоддзяy хвалявалiся, заходзячы y кабiнет да стаматолага. Былi yрачы такой спецыяльнасцi, якiя лячылi людзям зубы i нават вырывалi iх спецыяльнымi абцугамi. Зараз, дзякуй Богу i навуцы, мы не ведаем, што такое зубны боль. А раней – ого-го!

Ён зморшчыyся, надзьмуy шчаку, схапiyся за яе рукою, застагнаy, i Клён не вытрымаy, засмяяyся. Не верылася, што такая дробязь, як зуб, мог калiсьцi прыносiць чалавецтву столькi пакутаy.

Камiн патух. Толькi на прашчуры ярка блiскаy маленькi вугольчык. Святло не запальвалi, i y цемры, што пакрысе наплывала з усiх бакоy, гэты зiхоткi вугольчык здаваyся мудрым пранiзлiвым вокам, якое праз вечнасць пiльна пазiрае на iх, бацьку i сына. Хацелася размаyляць шэптам, i яны так i рабiлi.

Потым паглядзелi вячэрнi выпуск тэленавiнаy. Вярнулася шматгадовая касмiчная экспедыцыя з ваколiц зоркi Праксiма Кентаyра, што з усiх зорак сама блiжэй размешчана да Сонца. Касмадэсантнiкi, i памiж iх тры жанчыны, усе y белым, выходзiлi з карабля, махалi рукамi, смяялiся i, сышоyшы па трапу, станавiлiся на каленi, цалавалi зямлю… У Бiскайскiм залiве бушаваy жорсткi шторм. Вадзяныя касматыя горы атакавалi маленькую рыбалоyную шхуну. Адтуль неслася «SОS»… Выступаy кiраyнiк Мiжнароднага Ўпраyлення па барацьбе з мухай цэ-цэ, дзябёлы шыракалобы мужчына. Трэба было нешта гаварыць, а думак i слоy малавата, i ён цягнуy штохвiлiнна: «Э-э-э…», толькi каб не маyчаць.

– Кожнае слова ватай абкладвае, – сказаy, зморшчыyшыся, Гай сыну. – Выключы. А y Бiблii ж напiсана: «Словы мудрых – як iголкi i як увабiтыя цвiкi».

– Зараз не будзе нi iголак, нi цвiкоy, – весела прамовiy Клён i выключыy тэлевiзар.

Насоyвалася ноч. Было чутно, як на двары, вакол дома, трывожна бегае вецер. Бацька з сынам сцiшылiся. Яны думалi, кожны, вядома, па-свойму, аб адным. Яны думалi аб Вялiкiм Жаху.

Няма i не было чалавека, якi б не ведаy, што такое страх. Самы найхрабрэйшы з герояy мог кiдацца на коп'i, амбразуры з кулямётамi, са святою песняй узыходзiць на вогнiшча, смеючыся iсцi па канаце, нацягнутым мiж высачэзнымi небаскробамi, i yздрыгваць, нiбы заяц, ад слабага гуку, якi y глухiм лесе раптоyна раздаваyся за ягонай спiной. Летучы з дрэва, ударалася аб зямлю яловая спелая шышка, а y чалавека ад неспадзеyкi падкошвалiся ногi i цямнела yваччу. Колькi на планеце людзей, столькi й страхаy. Ды, несумненна, значна больш. Самы галоyны для yсiх жывых – страх смерцi, магiлы. А ёсць жа страх болю i хваробы, страх цемры i вышынi, страх беднасцi i здрады… Адзiн баiцца патаyсцець, палысець, кашлянуць пад час сiмфанiчнага канцэрта, калi натхнёна i светла салiруе скрыпка. Другi баiцца глянуць у вочы начальству. Кожнага, як кажуць, свая пiла пiлуе. За тысячагоддзi зямной гiсторыi столькi набралася страхаy, дэпрэсiй i стрэсаy, столькi енкаy i крыкаy, што yсё гэта, у рэшце рэшт, не магло не аб'яднацца, не злiцца y адну субстанцыю, iмя якой – Вялiкi Жах. Людзi Вялiкай Эры Плюралiзму yпершыню, твар у твар, сутыкнулiся з iм гадоy сто назад, калi ён пачаy атакаваць Зямлю з Дальняга Космасу. Размовы аб д'яблах, аб начных прывiдах i злых духах, аб палтэргейсце, у час якога самi сабою лёталi цяжкiя хатнiя рэчы, выстрэльвалiся, як кулi, са сваiх гнёздаy электрычныя пробкi i пагрозлiва крычалi сцены, зрабiлiся, на жаль, суровай рэальнасцю. Калi yдумацца, унiкнуць глыбей, то нiчога асаблiва ненатуральнага ва yсiм гэтым няма. Ёсць усеагульны закон захавання матэрыi i руху, закон захавання энергii. Нiшто не знiкае, у тым лiку i жыццё. Што робiцца з фiзiчнай сiлай, з духам тых людзей, якiя памiраюць? Яны адлятаюць да верхнiх рубяжоy Дальняга Космасу, там канцэнтрыруюцца, перагрупоyваюцца, каб у выглядзе розных вiдаy энергii (маланак, сонечнага ветру) зноy вярнуцца на Зямлю. Адсюль, з гэтага вызваленага палёту, пачынаюцца yсе рэлiгii, вера ва yзнясенне пасля смерцi на нябёсы. І таксама адсюль «труба», якую бачаць, праз якую са страшэннай iмклiвасцю iмчацца тыя, хто пераступае парог клiнiчнай смерцi. Ведаючы пра закон захавання энергii, няцяжка перакiнуць масток да закону захавання эмоцый, як станоyчых, так i адмоyных. Яны не знiкаюць, а зноy жа назапашваюцца каля верхнiх рубяжоy Дальняга Космасу, прычым адмоyныя трымаюцца y раёне чорных дзiрак. Нездарма чалавецтва яшчэ y дагамераyскiя часы было yпэyнена y iснаваннi Светлых i Цёмных Сiл, якiя кiруюць лёсам людзей. Грэчаскiя, а за iмi нямецкiя фiлосафы спачатку асцярожна, а потым усё настойлiвей пачалi падмяняць паняцце Бог паняццем Абсалютнага Розуму. Але толькi навуковая думка Вялiкай Эры Плюралiзму прыйшла да цвёрдай высновы, што yвесь бачны i нябачны Сусвет ёсць не што iншае, як… Адзiны Мозг. Наша Галактыка, у якой дробненькiм зярняткам згубiлася планета Зямля, клетка гэтага Мозгу i знаходзiцца y ягоным левым паyшар'i. Чалавечы мозг – зменшаная копiя Адзiнага Мозгу. Плямы i yспышкi на Сонцы, каметы i метэарытныя дажджы, паyночныя ззяннi i нечуваныя yраганы – усё гэта паверхневыя праяyленнi эмацыянальнай дзейнасцi Адзiнага Мозгу. У глыбiню, у самы патаемны асяродак гэтай дзейнасцi чалавецтва не пранiкла i, бадай, нiколi не пранiкне, бо мозг не можа зразумець самога сябе, няма люстэрка, у якiм бы ён убачыy сябе збоку.

Бацька i сын Дубровiчы, прыслухоyваючыся да шуму начнога ветру, гаварылi напаyголас аб усiм гэтым i чакалi прыходу Вялiкага Жаху. Такое магло здарыцца сёння, заyтра, у любую хвiлiну. Вялiкi Жах, калi б можна было y дачыненнi да яго карыстацца чалавечымi ацэнкамi, быy даволi выхаваным i тактоyным. Свайго чарговага працiyнiка (не будзем казаць – ахвяру) ён загадзя папярэджваy (успомнiм крылаты выраз князя Святаслава: «Іду на Вы»). Некалькi папярэджванняy атрымаy i Гай Дубровiч – трывожныя сны блiзкiх людзей i добрых знаёмых, падзенне балкона, чорны павук на твары… Такiмi, здавалася б, малазначнымi штрышкамi, iмгненнымi фехтавальнымi выпадамi Жах, мяркуючы па yсiм, хацеy яшчэ да свайго прыходу падавiць чалавечую волю. Прырода Вялiкага Жаху i дагэтуль вельмi слаба вывучана. Можна меркаваць, што ён наведваy людзей ужо y каменным веку, бо праводзячы таемныя iнiцыяцыi, у час якiх дзецi станавiлiся паyналетнiмi, маленькiх хлопчыкаy запiралi на ноч у цёмных пячорах, секлi дубцамi, выбiвалi iм зубы. Дзiцячую душу такiм жорсткiм чынам рыхтавалi да спаткання y далейшым жыццi з нейкай бязлiтаснай грознай сiлай. Што ж такое Вялiкi Жах i дзеля чаго ён зноy пачаy атакаваць планету? Адказаць няпроста. На Зямлi yжо былi перыяды актыyнага накаплення адмоyна зараджанай жывой энергii – iнквiзiцыя, фашызм, сталiнiзм. Рашуча адмовiyшыся ад iх, пракляyшы iх, чалавецтва yступiла y Вялiкую Эру Плюралiзму. Нейкую разгадку, хоць далёка няпоyную, дае выслоyе святара i мыслiцеля Аyгусцiна Вялiкага: «Зло iснуе для таго, каб падкрэслiць сiлу дабра». У падтрымку святара можна прывесцi думку, што дабро заyсёды мае сэнс, а зло часта iснуе бессэнсоyна.

Прайшла ноч. Ранiцой у акно кабiнета, дзе пiсаy Гай Дубровiч, рэзка стукнуyся лясны голуб i разбiyся насмерць. Клён збег унiз, пашукаy яго y гародчыку, у густой траве yздоyж сцежкi, толькi yсё дарэмна. Можна было нават падумаць, што нiякай птушкi не было, але ж на шыбiне выразна бачылiся яркiя плямы крывi i шэрае тонкае пёрка, якое прыклеiлася адным сваiм канцом да шкла i лiхаманкава трапятала пад парывамi ветру.

– Бацька, ты возьмеш мяне на Астэроiд? – спытаy Клён.

– Падумаю, – адказаy Гай, але yбачыyшы, што вочы y сына адразу зрабiлiся сумнымi, дадаy: – Абавязкова паляцiш са мной.

– А колькi ён кiламетраy у папярочнiку? – не адставаy, чапiyся Клён.

– У дыяметры, – паправiy Гай, але раптам зразумеy, што сын гаворыць абы толькi гаварыць, абы не маyчаць.

– Ты што? – схапiy ён сына за плечы.

– Баюся, – шчыра прызнаyся Клён. – Давай сядзем у верталёт i паляцiм з Чорнага Хутара дадому. Там – мама. Давай паляцiм, бо хутка зноy надыдзе ноч.

– Напрасiyся мяне ад страху ратаваць, а сам баiшся? – засмяяyся Гай. – З намi ж самы бясстрашны робат па iменi Дулеб. У нас дзве аyчаркi, нямецкая i шатландская, цэлы арсенал зброi, пачынаючы ад кухоннага нажа i канчаючы газавым пiсталетам. Ды мы з табой, сын…

– Выпрабаванне будзе вельмi суровае. Дзевятай катэгорыi, – прагучаy раптам цiхi, але надта выразны, як бы металiчны голас.

Бацька з сынам анямела паглядзелi адзiн на аднаго.

– …Мы з табой, сын, тут стогадовую асаду-аблогу можам вытрымаць, – усёткi скончыy сваю фразу разгублены Гай i спытаy у сына: – Хто гэта сказаy? Можа, Дулеб жартуе?

Але сам жа з вышынi другога паверха yбачыy, як робат, не спяшаючыся, нязграбна падцягваючы левую нагу, iдзе па садовай дарожцы. «Трэба шарнiры праверыць на левым калене», – мiжволi падумаy Гай. Робат раптам звярнуy з дарожкi на лужок, па якiм яму хадзiць было катэгарычна забаронена, пайшоy, жалезнымi нагамi збiваючы кветкi. Гэта вельмi yразiла Гая. Дулеб заyсёды быy дысцыплiнаваным, Упраyленне Хатнiх Робатаy нават аднойчы yзнагародзiла яго прэстыжным касмабiлетам на Астэроiд.

– Што гэта? – пабялеyшы, запытальна зiрнуy на бацьку Клён.

– Голас, – адказаy Гай.

– Але чый голас?

– Давай прысядзем, – прапанаваy Гай. Яны селi на тахту, прычым сын доyгiмi нагамi цiснуyся да бацькавых каленяy – баяyся.

– Прагучаy голас, i мы абодва пачулi яго, – гледзячы y вочы сыну, стараючыся надаць яму бадзёрасцi, загаварыy Гай Дубровiч. – Калектыyныя галюцынацыi здараюцца дужа рэдка, i, значыць, гэта была не галюцынацыя. Карацей кажучы, нас папярэдзiy Вялiкi Жах. Тыя, хто з iм сустракаyся, расказвалi, што ён майстар на такiя штучкi.

– Але што яму трэба? – не сунiмаyся Клён. – І наогул што гэта yсё такое?

– Ты мяне пытаеш, як быццам я, самае меншае, стрыечны брат гэтаму Жаху. Ды пастараюся што-кольвечы растлумачыць. Яшчэ некалькi дзесяцiгоддзяy назад вучоныя-уфолагi (ты ведаеш, так называюцца спецыялiсты па yсiх гэтых «талерках» па КЛА) правялi цэлую серыю фатаграфаванняy у нябачнай частцы светлавога спектру. Фатаграфii (а iх былi сотнi) пацвердзiлi iснаванне тонкай небялковай формы разумнага жыцця, якая, мяркуючы па yсiм, намнога старэй за нашу цывiлiзацыю. КЛА ёсць не што iншае, як засцерагальныя yмяшчальнi элементаy гэтага «разумнага эфiру». Яны ствараюцца на нейкi час, а потым знiкаюць, i нечым падобныя на звычайныя мыльныя бурбалкi.

– Я пра yсё гэта чытаy, – нецярплiва i не вельмi тактоyна перарваy бацьку сын. – Я ведаю, што жыццё на нашай планеце стварылi бялкi i нуклеiнавыя кiслоты. І што прынцыпы генетычнага кадавання, бiясiнтэзу бялкоy i нуклеiнавых кiслот адзiныя для yсяго жывога. Значыць, калi гэты Вялiкi Жах нешта жывое, ён створаны не на бялковай, а на нейкай iншай аснове?

– Атрымлiваецца, што так, – адказаy бацька. – Прырода – найвялiкшы камбiнатар. І наогул мы ведаем пра свет, у якiм жывём мiльёны гадоy, нейкую нiкчэмную долю таго, што неабходна ведаць. Возьмем той жа Вялiкi Жах. Яyна агрэсiyная грубая сiла, якая yжо не першы год тэрарызуе чалавецтва. Ён атакуе не грамадства y цэлым, а паасобку кожны iндывiдуум, лагiчна мяркуючы, што так лягчэй запалохаць, паставiць на каленi, цi што там яшчэ яму трэба ад людзей. Ён як быццам помсцiць за нешта, або не хоча некуды, у нейкiя запаветныя дзверы yпусцiць. Ды цi iснуе ён наогул? Вось у чым загвоздка. У рэшце рэшт, не выключана, што на базе чалавечага мозгу можа iснаваць некалькi асобiн, якiя звязаны памiж сабой толькi целам. Адна з асобiн можа жадаць смерцi целу.

Увесь гэты час Клён напружана глядзеy на бацьку, нiбы прымерваyся да яго. Потым сказаy, i словы прагучалi, як загад:

– Пазванi сваiм сябрам. Хто y цябе ёсць з сяброy? Пазванi на Індаэyрапейскае тэлебачанне Навуму Масейкiну. Дай «SОS». Так i так – хутчэй iмчыся на Чорны Хутар, хутчэй ратуй, iнакш можа адбыцца поyная i абсалютная дэматэрыялiзацыя, магу разам з любiмым сынам аддаць канцы.

Гай i раней заyважаy у паводзiнах i y словах сына нейкую знарачыстую грубаватасць, нейкае панiбрацтва, быццам размаyляy той не з бацькам, а са сваiм жа галалобым нафарбаваным равеснiкам, «шарыкам з адной лузачкi», як яны любяць казаць. Адкуль такi тон? Ад ранняга сталення i цэлага акiяну iнфармацыi, што захлiствае гэтых маладых пеyнiкаy з ног да галавы? А можа, ад таго, што дужа рана робяцца яны спелымi мужчынамi з ярасным бушаваннем палавых гармонаy у крывi?

Гай пазванiy Навуму Масейкiну. Таго доyга шукалi, нарэшце знайшлi.

– Жывуць Сонца i Кiсларод! – весела выгукнуy здалёку Масейкiн.

Гай лаканiчна, як толькi мог, абмаляваy сiтуацыю, папрасiy, пры магчымасцi, зазiрнуць на Чорны Хутар.

– Мой малы баiцца, – цiха сказаy у слухаyку, косячы вокам, каб, крый божа, не пачуy Клён.

– Якую катэгорыю паабяцаy табе той пракляты голас? – перапытаy Масейкiн.

– Дзевятую.

– Дзевятую? Ну, стары, трымайся. Я y яго, як памятаю, па пятай катэгорыi праходзiy. Белым прамянём так хвастануy, ажно я прысеy. А назаyтра жонка гаворыць: «Кракадзiльчык (гэта яна мяне, калi y добрым настроi, так называе), адкуль у цябе шрам на левым плячы? А y мяне нiколi нiякага шрама зроду не было. Адным словам, не вешай нос – iмчуся да цябе. І не забудзь пра Ўзмацняльнiк Волi.

Змяркалася. Дубровiчы трымалiся разам. Гай, ужо не кажучы пра Клёна, у глыбiнi душы раскайваyся, што кiнуy-рынуy горад i прыляцеy на Чорны Хутар. Паклiкалi да сябе робата Дулеба. Ён звычайна лёгка yзыходзiy па лесвiцы на другi паверх, але сёння адказаy вiнаватым голасам:

– Не магу, спадар Гай. Левая нага не слухаецца. Буду званiць ва Ўпраyленне Хатнiх Робатаy, каб прыслалi рамонтнiка.

Дулеб пачаy званiць у горад. «Нешта тут не так, – падумалася Гаю. – Дулеб жа робат звышновай серыi. Такiя, сама меней, тры гады працуюць без анiякага збою».

Раптоyна захацеy спаць Клён i пайшоy у свой пакой. Вяла цмокнуy бацьку y шчаку, зачынiy за сабою дзверы. «Дзiyна, – зноy падумалася Гаю, – ледзь не трымцеy ад страху, а тут – нуль увагi на бацьку i yжо дае храпака. Дзiyна».

Ён ляжаy на ложку, ляжаy на спiне, пазiраючы y столь, i думаy. Старая цывiлiзацыя yсё ярасней атакуе маладую. Пэyна ж, з-за таго, што па нейкiх прычынах давялося адступiць на другi план, саступiць у цень, у змрок. Колькi разоy зямное супольнiцтва спрабавала выйсцi з ёю на кантакт, дамовiцца, прымiрыцца, падзялiць, нарэшце, сферы yплыву, нават аддаць цэлы мацярык, Антарктыду. Пакуль што нiчога не атрымлiваецца, адказу няма. Тысячы людзей ужо сустракалiся з ёю твар у твар, некаторых яна цяжка пакалечыла, але нiхто (нiхто!) не можа намаляваць яе партрэт. Пакрысе вучоныя пачынаюць сыходзiцца на той думцы, што смерць, бiялагiчная смерць чалавека, не што iншае, як помста Старой Цывiлiзацыi. Чалавек жа, у прынцыпе, несмяротны, асаблiва калi yлiчваць, што сперматазоiд, ад якога зачаyся сын, прыйшоy з цела бацькi, а яшчэ раней – з цела дзеда, прадзеда, прапрадзеда… з цела Адама. Восемдзесят пяць гадоy жыцця, адпушчаных у сярэднiм кожнаму землянiну, гэта, прыкладна, толькi пятая частка таго часу, якi ён мог бы пражыць. Вучоныя называюць Старую цывiлiзацыю катакомбнай, або падпольнай. Нядаyна атрыманы звесткi аб тым, што яе калонii, нябачныя няyзброенаму воку, выяyлены y кратэрах дзеючых вулканаy. А што такое снежныя людзi, таямнiчая Нэсi? А мерцвякi, ваyкалакi i невiдзiмкi? Гэта яе голас гучыць, адчайна i няyтольна, зiмовай мяцельнай ноччу y комiне i y галiнах старых дрэy, гэта яе след, як халодны звонкi ланцуг, кiнуты y сцюдзёнасць росных траy у туманным свiтальным лесе. Яе нiдзе не вiдно, i яна – усюды. А шэсць гадоy назад яна yпершыню паспрабавала захапiць цэлы горад, Чыкага. Гай, помнiцца, чытаy аб гэтым рэпартаж у нядзельным выпуску газеты «Вясёлы касмапалiт». Рэпартаж называyся «Трамвайныя рэйкi замест макаронаy»…Жыy горад, працаваy, «рабiy грошы», задыхаyся ад смогу, хадзiy на сеансы стрыптызу i на канцэрты рок-музыкi, гуляy у гольф на аксамiтна-зялёных лужках фешэнебельных асабнякоy. А y гэты час унiзе, пад горадам, у вечным чорным змроку каналiзацыйных труб, у смуродзе i гнiеннi, самаарганiзавалася Клаака, самаарганiзавалiся нечыстоты. Кожны дзень рэкi бруднай адпрацаванай вады, горы смецця выкiдваy са сваiх каменных цяснiн горад. І yсё накаплялася, збiралася yнiзе, у каналiзацыйных трубах. І вось пры адпаведнай спрыяльнай тэмпературы з хiмiчных элементаy, якiя раствораны y нечыстотах (а там былi i цынк, i калiй, i ртуць, i бром – адным словам, уся таблiца Мендзялеева), арганiзавалася нейкая жывая маса, арганiзавалася Нешта. Яно дужэла, расло, павялiчвалася y аб'ёме, прагна харчавалася нечыстотамi, якiя кожную гадзiну спраyна пастаyляy горад. Ужо зачаткi прымiтыyных эмоцый пачалi выводзiць з раyнавагi Нешта. Калi баставалi рабочыя камунальных службаy i горад абрастаy гразёю, Нешта задаволена сыта прыцмоквала, мiрна пакалыхвалася y сваiх змрочных падзямеллях. У яго было шмат ежы. Калi ж вучоныя вынайшлi больш эфектыyныя ачышчальныя yстаноyкi i y каналiзацыйныя трубы адпаведна пачало паступаць менш рознай хiмiчнай дрэнi, Нешта дзiка гневалася, кiпела ад ярасцi, ламала сталёвыя краты падзямелляy, зрывала, як бутэлечныя коркi, цяжкiя металiчныя накрыyкi каналiзацыйных калодзежаy. Тады чыкагцы з недаyменнем i трывогай слухалi, як равуць, калоцяцца або па-вар'яцку рагочуць вадаправодныя трубы y iхнiх кватэрах. Асаблiва невыносна гэта было yначы.

І вось аднойчы Нешта адчула, што яму цесна y падзямеллi. А наверсе грымеy, вуркатаy горад, залiты сонечнымi промнямi i людскiмi yсмешкамi. Горад быy рознакаляровы, вясёлы, а Нешта было пякельна-чорнае, сумнае, дэпрэсiyнае. І Нешта рынулася y атаку на горад. Яно пачало наступленне па сiстэме yсiх гарадскiх труб.

У Нешта была страшная зброя – доyгiя yчэпiстыя шчупальцы-прысоскi. Чалавек заходзiy у ванную, i там яго знянацку хапалi агiдныя слiзкiя шчупальцы, у якiх праз колькi хвiлiн ён памiраy. Тое ж самае здаралася y лазнi, у туалеце. Гаспадыня мыла y кухоннай ракавiне гароднiну, а шчупальцы-прысоскi груба апляталi жаночыя рукi, душылi яе. У калысцы, весела шчабечучы, ляжала грудное дзiця, мацi адвярнулася, каб узяць тэлефонную трубку i раптам – крык, хрып. Дзiця ссiнела, яно yжо мёртвае, а на падлозе, ад калонкi да ваннай, чырвоны кропельны след, нiбы нейкi звярок прабег.

Палiцэйскiя yлады, а потым i армейскiя, кiнулi супраць Нешта yсiх сваiх людзей, узброеных напалмам, дынамiтам, атрутнымi газамi. Яны заганялi Нешта y падзямелле y адным месцы, але яно вырывалася на паверхню, як грозны вулкан, у многiх iншых. Яно было мабiльнае, хiтрае, з iмгненнай рэакцыяй, яно не шкадавала нiкога. Гараджане кiнулi свае кватэры, канторы, бальнiцы, заводы, рэстараны i рынулiся з горада y лясы i палi. Туды, дзе была голая зямля, якая не пахла бензiнам, Нешта, з гулам i свiстам, з дзiкiм рогатам, вырвалася з падзямелля, разломваючы асфальт, i расцяклося па вулiцах i плошчах. Яно было дужа галоднае, бо палiцэйскiя i салдаты доyгiя месяцы трымалi яго y блакадзе, i адразу пачало прагна жэрцi дрэвы, клумбы, трамвайныя рэйкi, мачты асвятляльных лiхтароy. Толькi праз трыццаць шэсць дзён Вялiкi Жах (а гэта, вядома ж, быy ён!), пакiнуyшы пасля сябе спаленыя, разбiтыя гарадскiя кварталы, зноy адступiy у падзямелле.

Знiзу пачуyся голас Дулеба:

– Спадар Гай, да вас завiталi госцi.

Аказваецца, на Чорны Хутар прыляцеy Навум Масейкiн з Верай Хрысцiнюк i тоyстым каротканогiм iнспектарам Салаyём з Бюро па барацьбе супраць неправераных чутак, хаосу i некампетэнтнасцi.

Гай з Клёнам хуценька спусцiлiся y камiнную залу, дзе Дулеб, з вялiкай годнасцю, з «арыстакратычнай мiнай на твары», як любiy жартаваць Клён, ужо сервiраваy абедзенны стол на пяць персон. Інспектар Салавей дапамагаy яму працiраць вiдэльцы, талеркi i, не марнуючы нiводнай хвiлiны, пачынаy першы допыт.

– Кажаш, бачыy шар? Якога колеру i якога памеру? Хто быy унутры: людзi, робаты або… – iнспектар звонка шчоyкнуy пальцамi, – ну ты ведаеш, аб чым я думаю.

Вера Хрысцiнюк, экстравагантная незамужняя жанчына гадоy трыццацi, з вечнай бесклапотнай усмешкай на белым прыгожым твары i пiльнымi блакiтнымi вачамi, якiя, у адрозненне ад твару, амаль нiколi не смяялiся, цмокнула Клёна y шчаку, сказаyшы: «Якi цудоyны хлопчык», а на Гая кiнула позiрк, цёплы i пяшчотны.

– Колькi часу прайшло, як мы бачылiся y апошнi раз, – праспявала яна.

– Хiба час праходзiць? – весела грымнуy Навум Масейкiн. – Час стаiць, а праходзiце вы. Так напiсана y Талмудзе.

Ён абняy Гая, абняy Клёна, стукнуy па плечуку Дулебу:

– А вось i мы? Прызнайцеся ж, хутаранскiя манахi, што вы вельмi рады нашаму з'яyленню. Цi не так, Клён?

Клён раптам пякуча пачырванеy. Ён лiчыy сябе прынцыповым, чэсным чалавекам, ён ад родных i сяброy патрабаваy такога ж. «Пакута – гаварыць не тое, што думаеш», – мiльганула y ягонай галаве. І yсё ж ён сказаy:

– Я вельмi рады.

І зноy пачырванеy, бо патаемна ненавiдзеy Веру Хрысцiнюк, якая, калi верыць перашэптам знаёмых, «паклала вока» на бацьку, прасцей кажучы, набiвалася Гаю Дубровiчу y палюбоyнiцы. «Фiнцiфлюшка, – злосна падумаy пра яе Клён. – Прыляцела, як каршунiха. Не, для каршунiхi яна занадта прыгожая. Як зязюля». І яму yспомнiлiся словы шлягера, пераможцы апошняга хiт-параду:

Не кружы, зязюля, над чужым гняздом.

Пабудуй, зязюля, свой уласны дом.

– Прашу да стала, – плаyна махнуyшы правай рукою, галантна пакланiyся гасцям Дулеб. Выпiлi вiна. Клён пiy лiманад.

– Дык вы сцвярджаеце, спадар Гай, што вам нешта пагражае? – адразу, як кажуць, узяy быка за рогi iнспектар Салавей. Ён, як i болыпасць ягоных калег, вызначаyся не тое каб безцырымоннасцю, а нейкай глухаватасцю да душэyных пакут iншых людзей. «Як можна быць няшчасным i напалоханым у нашым такiм цудоyным свеце?» – чыталася y бескампрамiсным iнспектаравым позiрку.

– Нешта ёсць, – збянтэжыyшыся, пакорлiва кiyнуy галавою Гай.

– А цi маюцца y вас якiя-небудзь рэчавыя доказы? – насядаy iнспектар. – Скажам, лiсты, магнiтафонныя запiсы, фатаграфii…

– Ды вы што, iнспектар, не з нашай галактыкi? – iранiчна зiрнула на Салаyя Вера Хрысцiнюк. – Хiба не ведаеце, што такое Вялiкi Жах i yсе ягоныя замашкi?

– Не ведаю, – з годнасцю адказаy iнспектар. – Не даводзiлася сустракацца. І вось што, спадарыня, – не yмешвайцеся y справу, у якой вы, прабачце, некампетэнтныя. У мяне, – зноy павярнуyся ён да Гая Дубровiча, – быy нядаyна такi выпадак. Сiгналiзуе адзiн паважаны прафесар, назавём яго прафесар Ікс. Так i так, мяне тэрарызуе Вялiкi Жах. Высветлiлi. І што ж? Прымiтыyная белая гарачка. Быy, аказваецца, наш прафесар верным сябрам Бахуса. Вось так.

Ён пераможна паглядзеy на Веру Хрысцiнюк.

– Вы, дарагi iнспектар, у вашых развагах павярнулi, прабачце, трошкi не y той бок, – перапынiy яго Навум Масейкiн i перапынiy, трэба зазначыць, не дужа тактоyна. – Праблема, як я разумею, заключаецца y тым, што на Чорным Хутары мы маем справу з магчымай агрэсiяй у дачыненнi да нашага шаноyнага Гая Дубровiча. Прадстаyнiкi якой цывiлiзацыi яму пагражаюць? Бiялагiчнай? Машыннай? Хто яны? Невiдзiмкi, зомбi, людзi, якiх атруцiлi, закапалi y магiлы, а потым ажывiлi, i яны нiчога не памятаюць пра сваё чалавечае мiнулае?

– Спадар Масейкiн, не yскладняйце сiтуацыю, – зморшчыyся iнспектар Салавей. – Магчыма, тут дзейнiчае банда саржавелых робатаy. Нейкiм чынам iм удалося пазбегнуць прэса, уцячы з базы металалому, вось яны i нахабнiчаюць. Але няхай толькi сунуцца. З вялiкiм задавальненнем я нараблю дзiрак у iхнiх галовах-вёдрах.

Пры гэтых словах iнспектара Дулеб выпусцiy з рук блакiтную талерку, i яна, вядома ж, разбiлася. Салавей падазрона паглядзеy на яго, сярдзiта кашлянуy. Здавалася, вось-вось закрычыць: «Гэта iхнi важак! Вяжыце рукi бандыту!»

– Мы пазбавiлi Старую Цывiлiзацыю чыстай ежы i паветра, мы атруцiлi яе. Яна i помсцiць, – звонкiм упэyненым голасам сказаy Клён. Вялiкая Эра Плюралiзму дазваляла яму на роyных удзельнiчаць у дыспутах дарослых людзей, праyда, не так самаyпэyнена i катэгарычна, ды гэта yжо iншая гаворка.

– Малайчына Клёнiк, – пляснула белымi далонькамi Вера Хрысцiнюк i памкнулася пацалаваць яго y шчаку, але ён вывернуyся.

– Мне здаецца, што Клён недалёка ад iсцiны, – загаварыy нарэшце i Гай Дубровiч. Яго пачынаy прыпякаць сорам. Ледзь запахла нейкай непрыемнасцю – i адразу разнюнiyся, расхныкаyся. Навошта званiy Масейкiну? Навошта тут, на Чорным Хутары, гэты iдыёт iнспектар? Навошта прыляцела Вера? Ён сiмпатызуе ёй, i яна яму, але сёння ж якраз не той дзень, калi трэба было з ёй сустракацца. «Паплакацца y камiзэльку», як казалi iнтэлiгенты мiнулых стагоддзяy, можна i нават часам неабходна, толькi не пры такiм людным зборышчы.

– Я гутарыy з доктарам Метэорам, з нашымi вядомымi вучонымi-уфолагамi, – працягваy Гай, – i яны схiляюцца да думкi, што Старая Цывiлiзацыя задоyга да нашай выйшла на касмiчныя формы свядомасцi. КЛА – гэта не што iншае, як касмiчныя караблi эфiрнага Сусвету. Яны могуць здзяйсняць пераход з нашага чатырохмернага свету y свет з большай колькасцю вымярэнняy. У iх зусiм iншае yспрыняцце прасторы i ходу часу. Як нам, нашай цывiлiзацыi, праламаць нават не сцяну, тонкую сценку, што аддзяляе нас ад iх?

Вера Хрысцiнюк, якая закахана пазiрала на Гая, умяшалася y размову.

– Мы y сваiм iнстытуце вывучаем усе формы чалавечага сну. Вы yсе, пэyна ж, чулi, што iснуе асобая яго фаза – парадаксальны сон, калi y таго, хто спiць, вельмi хутка рухаюцца вочы. Дык вось мы прыйшлi да цвёрдай высновы, што стан парадаксальнага сну з'яyляецца другой формай свядомасцi чалавека, якая характарызуецца павышанай яркасцi вобразамi i спецыфiчнай формай мыслення. Вельмi магчыма, што парадаксальны сон з'яyляецца пераходным этапам да касмiчных формаy чалавечай свядомасцi.

– Не глядзiце на майго бацьку так, – раптам амаль закрычаy Клён.

– Як – так? – страшэнна разгубiлася, катастрафiчна пачырванела Хрысцiнюк.

– Быццам ён – верабей, а вы – пiтон, – разануy малодшы Дубровiч.

Гай, у адрозненне ад Веры Хрысцiнюк, пабялеy.

– Дулеб, – сказаy ён аслабелым голасам робату, – трэба запалiць камiн. Схадзi разам з iм, – паказаy суровымi вачамi на сына, – прынясi дроy.

Будзе зроблена, спадар Гай, – весела адказаy Дулеб, жалезнай рукою yзяy Клёна за локаць i вывеy з камiннай залы.

Павiсла маyчанне, якое y такiх выпадках i пры Вялiкай Эры Плюралiзму было няёмкае, цяжкае.

– Так, мы здорава насалiлi Старой Цывiлiзацыi, – кiнуyся затыкаць прабоiну y разгайданым караблi размовы Масейкiн. – Складзiравалi радыеактыyныя адыходы на акiянскiм дне. Мне y СБС, у Саюзе Балтыйскiх Славян, шмат што на гэты конт расказвалi. Запампоyвалi y кожную дзiрку зямной паверхнi розны бруд. Палiвалi зямлю бензiнам i керасiнам. А там жа, далей ад нашых вачэй i рук, жыла Старая Цывiлiзацыя, там было яе карэнне. Хто, як не прадстаyнiкi Старой Цывiлiзацыi, усе гэтыя нiмфы, эльфы, дрыяды, гномы, кентаyры? Вясёлы бесклапотны народ, што яшчэ y часы старадаyнiх грэкаy сялiyся y гаях, ручаях i скалах, сустракаyся людзям на кожным кроку. Мы аб'явiлi iх мiфам, легендай, а яны ж былi – разумееце? былi! – яны i сёння ёсць, толькi адступiлi y змрок, непадуладны нашаму воку.

– Ну й ну, – хмыкнуy iнспектар Салавей.

Але Навум Масейкiн прапусцiy мiма вушэй ягоную iронiю, бо yжо зацугляy свайго любiмага канька – красамоyства.

– А беларускiя вадзянiкi i лесавiкi-чашчавiкi? Таксама яна, наша няyлоyная, наша недасяжная, наша таямнiчая Старая Цывiлiзацыя. Дзесяткi тысячагоддзяy назад, у час ледавiкоy i каменных сякер, яна прайграла рашучую бiтву новай, болып моцнай, я б сказаy, больш грубай цывiлiзацыi, падобна таму, як Рым прайграy варварам.

– Усё! – смеючыся заткнула пальцамi вушы Вера Хрысцiнюк. – Хопiць лекцый. Каля камiна трэба сядзець моyчкi i пазiраць на агонь, проста пазiраць на агонь.

Усе так i зрабiлi, толькi iнспектар Салавей строга паклiкаy да сябе Дулеба, i яны пайшлi аглядаць вокны i дзверы Чорнага Хутара.

Адгарэy камiн, разам з iм адгарэy вечар, i нарэшце Гай застаyся y пакоi адзiн. Побач варочаyся за сценкаю Клён. Здорава перапала яму ад бацькi за доyгi язык. Усе госцi таксама yляглiся спаць. Толькi было чутно, як Дулеб хадзiy унiзе, у камiннай зале, чыгуннай рыдлёвачкай выграбаy попел, дзынкаy дужкай вядра, а потым нават цiхенька заспяваy куплет з «Танга робатаy»:

		Там, дзе за горадам жаyцеюць горы металалому,
		Дзе y iржавым падшыпнiку зацвiy сiнi васiлёк,
		Я сустрэну цябе. І мы прагонiм сум i стому.
		І я навекi запомню твой крылата-спружынны крок.

«Добрая песня, – падумаy, ужо амаль засынаючы, Гай. – Простая даходлiвая мелодыя, чыстае пачуццё. Кажуць, у кнiгарнях з'явiyся двухтомнiк фальклору робатаy. Трэба купiць».

Раптам на цёмнай сцяне, на якую быy скiраваны яго позiрк, рэзка yспыхнулi чырвоныя пранiзлiвыя словы: «Увага. Чакайце. Будзем праз чатыры хвiлiны».

Падушка вылецела y Гая з-пад галавы. Сам жа ён уплiшчыyся y ложак. Ён адчуy такi выбуховы, такi востры, як брытва, страх, што аж пазелянела yваччу, аж занылi пальцы рук i ног. Ён адчуy такi неймаверны страх, што падалося – ягоны мозг хоча выскачыць з чарапной каробкi i некуды yцячы.

– Апёк за апёк, рана за рану. Так напiсана y Бiблii, – прагучаy проста y яго над галавой глухi, нейкi каменны голас.

Гай, нiбы кенгуру, доyгiм скачком вылецеy з ложка i – яшчэ голыя пяты не дакранулiся да падлогi! – ударыy у цемры пальцам па yключальнiку, уключыy святло. Проста перад iм вiсела на сцяне люстра, старое, звычайнае, з лёгкай трэшчынкай па левым краi. Ён убачыy у люстры свой твар, нейкi зялёна-белы, капусны, з уздутымi шчокамi i дрыготкiмi, не чырвонымi, а шэрымi губамi. Сваiх вачэй – вось дзiва! – ён не yбачыy, замест iх былi расплывiстыя туманныя плямы. Ён кароткi, як узмах веек, мiг пазiраy на сябе, i раптам люстра аглушальна лопнула, раскалолася на няроyныя рваныя кавалкi, блiскучыя зiхоткiя крошкi. Адтуль, з глыбiнi люстра, рэзка торкнулiся ягоныя рукi (ён нават драпiнку на yказальным пальцы левай рукi yбачыy), сцiснулi яму шыю, пачалi душыць. Ягонае адлюстраванне душыла яго з найвялiкшай лютасцю, не даючы нi крутнуць галавой, нi yдыхнуць у лёгкiя хоць грам паветра. Здавалася, яшчэ мiг-другi, i y Гая разарвецца, не вытрымае сэрца. У вачах плыла жаyцiзна, адключалася свядомасць. З апошнiх сiл кулакамi ён ударыy па руках, што душылi яго, а сам плюхнуyся на падлогу. «Трэба закрычаць», – падумалася яму, ён i хацеy гэта зрабiць, але з вялiкiм здзiyленнем i жахам пераканаyся, зразумеy, што голас ягоны як бы адключаны нейкай жорсткай бязлiтаснай сiлай. «Няyжо Клён не пачуy звону разбiтага люстра? Ён жа амаль побач, за сценкаю», – роспачна мiльганула думка.

Раптам з пiсьмовага стала yзляцела цяжкая ваза, у якую ранiцой Дулеб налiy вады i паставiy тры чырвоныя кветкi. «Тэлегiнез… Перамяшчэнне прадметаy намаганнем волi… Але чыёй волi?» Ваза размашыста yдарыла y шыбiну, зноy густа пасыпалася шкло, i зноy нiхто y доме, акрамя Гая, нiчога не пачуy. Увесь гэты час, нiбы вогненная пякучая смала, затапляy яго страх. Калiсьцi y маленстве старэйшая сястра (яны yлетку жылi на Чорным Хутары) палохала Гая: «Не iдзi y лес – звер парве». Тады ён вельмi баяyся звера, хоць нi разу не пабачыy на свае вочы. Але сённяшнi страх быy у шмат разоy мацнейшы, вастрэйшы, карэжыy душу.

У дзiрку y акне пачала yлазiць знадворку чалавекападобная iстота з гiбкiм целам. За ёю яшчэ некалькi – жывы ланцуг. З лысымi шышкаватымi галовамi, пiльнымi нерухомымi вачамi. Рост каля 180 сантыметраy, целы ружовыя, як у нованароджаных дзяцей. Рукi ва yсiх гэтых маyклiвых нечаканых вiзiцёраy былi кароткiя, тоyстыя, з шасцю пальцамi. Пярэднi мякка, нiбы кот, скокнуy з падаконнiка, зрабiy рэзкi рух рукой. З рукi зляцела полымя, i Гай адчуy удар у сэрца, адчуy, што пачынае трацiць прытомнасць. А y вялiзным доме па-ранейшаму панавала начное маyчанне. Нават Дулеб зацiх, замоyк, пэyна, самаадключыyся i знаходзiцца y каморы побач з камiннай залай, хоць у такi час заyсёды бадзёра тупаy вакол дома.

Адзiн з Людзей Вялiкага Жаху (такi назоy даy прыхадням Гай) нахiлiyся над iм, пранiзлiва зiр'нуy зялёнымi вачамi, зрэнкi y якiх мелi чырвона-залаты ашаламляльны колер. Потым заплюшчыy вочы, амаль прыпаy да Гаевых грудзей i, шумна yцягваючы y шырокiя ноздры паветра, пачаy абнюхваць яго, як робяць гэта сабакi. Гай трымцеy ад агiды i жаху.

Тым часам акно адчынiлася, быццам падзьмуy бясшумны, але дужа моцны вецер, i y пакой, трывожна асвятляючы яго, пачаy залётваць празрыста-белы дрогкi шар. Акно для яго было вузкаватае, цеснае, i таму ён зморшчыyся па yсёй сваёй паверхнi, падабраyся, нiбы старая камера ад валейбольнага мячыка, якая пацiху спускае паветра. «Мяне хочуць забраць, пасадзiць у гэты шар», – iмгненна здагадаyся Гай. Роспачна зiрнуy ён вакол i yбачыy на пiсьмовым стале свой Узмацняльнiк волi. «Клён паклаy… Малайчына», – апякла радасная yдзячная думка. Напружыyшы yсе сiлы, Гай iрвануyся да стала, ударыyшыся y аднаго з прыхадняy (цела y таго было халоднае i дрогкае, як студзень), схапiy выратавальную маску.

– Дапамажыце! – закрычаy Гай. Узмацняльнiк Волi вярнуy голас i вярнуy рашучасць.

– Што з табою, бацька? – усхапiyся за сцяною Клён.

– Я iду, спадар! – данёсся знiзу грымучы голас Дулеба, i цвёрдыя рашучыя крокi пачулiся на лесвiцы.

Успалашылiся i Масейкiн з Верай Хрысцiнюк. Толькi iнспектар Салавей, апусцiyшы галаву на грудзi, соладка спаy, нават пасвiстваy носам, седзячы на канапе y камiннай зале.

Унутры y шары нешта цiха зазвiнела, потым шчоyкнула, i яркiя прамянi разляцелiся ад яго ва yсе бакi. Гэтыя прамянi-рукi прыцiснулi да сцяны Клёна, якi yжо выбягаy са свайго пакою, каб глянуць, што робiцца з бацькам. Такiм жа чынам былi спынены Масейкiн i Вера. Толькi магутны Дулеб шырокiмi жалезнымi грудзьмi yдарыyся y прамень, праламаy сабе дарогу. Але адразу ж пачулася пагрозлiвае шыпенне i замест праменя з'явiyся зiхоткi iскрысты шарык, велiчынёй з курынае яйка. Ён звонка стукнуyся Дулебу y лоб, i робат, задраyшы ногi, грузна пакацiyся yнiз па лесвiцы. Гэты грукат разбудзiy нарэшце iнспектара Салаyя. Інспектар, трэба аддаць яму належнае, быy не з палахлiвых людзей. Дзве страсцi валодалi iм: бездакорнае выконванне службовых абавязкаy i фанатычная любоy да старадаyняга сышчыка Шэрлака Холмса. Пра Холмса iнспектар мог чытаць заyсёды i yсюды, толькi, вядома, не на службе. Салавей выхапiy рэвальвер, стрэлiy у столь i з крыкам: «Усiм стаяць на сваiх месцах!» iрвануyся yверх па лесвiцы, пераскочыyшы праз пасаромленага робата, якi ляжаy на падлозе, як няyклюднае жалезнае бервяно. Але таямнiчы шарык i яму звонка yляпiy у лоб.

Гай, зразумеyшы, што дапамогi нi ад кога не дачакаешся, вырашыy ратавацца самастойна. Ён выкруцiyся, вылузнуyся з кабiнета, прабег па калiдоры i зачынiyся y фоталабараторыi. Тут не было вокнаy i можна было не баяцца, што пачвары y iх палезуць. Заставалiся дзверы. Гай пачаy лiхаманкава yмацоyваць iх, узводзiць нешта накшталт барыкады. Падпёр дзверы сталом, на стол паставiy два крэслы, увесь фатографскi рыштунак, сеy сам. Сэрца заходзiлася y грудзях.

Ва yсiм доме стаяла цiшыня. Гай разумеy, што нiхто yжо не спiць, што yсе, каб маглi, даyно прыбеглi б сюды, яму на дапамогу, але людзей i робата не пускаюць прамянi з шарыкам i гэтыя жахлiвыя стварэннi. Яны ж адабралi ва yсiх мову.

У калiдоры раптам пачулася лёгкае тупаценне, быццам козачка прабегла. Гай паглядзеy у вочка, прарэзанае y дзвярах. Проста перад сабою, за некалькi сантыментраy ад сваiх вачэй, ён убачыy тую самую лысагаловую пачвару, што абнюхвала яго y кабiнеце. Зялёнае вока, чырвона-залатая зрэнка, пранiзлiвы, хiтры i адначасна нейкi тупы позiрк… Гаю зрабiлася так сумна, так маркотна, быццам той, каго ён толькi што yбачыy, улiy у душу халодную атруту. Захацелася заснуць, заснуць назаyсёды. Цьмяна разумеючы, што робiць, Гай закасаy на левай руцэ рукаy кашулi. Сiняватыя вены рэзка вылучалiся на белай скуры. «Вазьмi нажнiцы – вунь яны ляжаць на падаконнiку – i выпусцi сiнi ручай на волю», – быццам шаптаy на вуха нейчы лагодна-цёплы, ледзь не матчын голас. Гай, запавольна, нiбы самнамбула, злез са стала, падышоy да падаконнiка, узяy халодныя нажнiцы, раскрыy iх, праверыy пальцам, цi вострае лязо. Заставалася чыркнуць па вене…

Раптам у дзверы моцна загрукалi.

– Бацька, адчынi, упусцi мяне! – пачуyся yсхваляваны сынаy голас. – Хутчэй адчынi!

Клён зноy забарабанiy кулакамi па дзвярах.

Нажнiцы звонка yпалi на падлогу, i гэты рэзкi ляскотны гук нiбы разбудзiy Гая Дубровiча. Ён уздрыгнуy, хуценька памкнуyся да дзвярэй.

– Не адчыняйце, спадар Гай! – закрычаy з першага паверха Дулеб. – Толькi не адчыняйце! Я сазванiyся з горадам, i праз некалькi хвiлiн прыбудзе дапамога! Гэтыя пачвары падманваюць вас! Не адчы…

Пачулiся гукi барацьбы, валтузнi, потым нешта глуха гоцнулася на падлогу, пэyна, Дулеб.

Гай прыляпiyся да вочка y дзвярах, адначасова адчыняючы дзверы. Падалося, што сынаy голас прыдушаны, ненатуральны. Ён убачыy Клёна – перакошаны твар, спалоханыя нерухомыя вочы. На правай руцэ yжо павiсла агiдная безвалосая пачвара.

Гай рэзка расчынiy дзверы. Не дай, неба, нiводнаму бацьку yбачыць тое, што ён убачыy. На падлозе фоталабараторыi, па-блазенску прысядаючы i прытанцоyваючы, выцiраючы насоyкай кроy з зялёных шасцiпалых рук, стаяла высачэзная агiдзiна з ружовай, як у нованароджанага дзiцяцi, скурай. У яе быy Клёнаy твар, але перад тым як страцiць прытомнасць, Гай Дубровiч зразумеy: гэтыя пачвары забiлi сына, забiлi Клёна, злупiлi y яго з галавы скуру i адзiн з iх адзеy яе, як маску, на свой твар…

– Навошта? – толькi й сказаy Гай i страцiy прытомнасць.




Аб чым гаварылi шаравыя маланкi





IV


На цэнтральным пульце кiравання Галоyнага Індаэyрапейскага Стрэсографа, якi знаходзiyся y Татрах на гары Герлахаyскi-Шцiт, дзяжурыла чарговая змена стрэсаператараy. На гэты раз за паказаннямi прыбораy сачылi Карл Гакенхольц i Радаслаy Буслейка. Яны сядзелi на крэслах-вяртушках у прасторнай ярка асветленай кабiне без вокнаy. Канструктары i будаyнiкi Стрэсографа наyмысна не прарэзалi y кабiне нiводнай шчылiнкi, каб таго, хто заступаy на дзяжурства, не магла адарваць ад выканання службовага абавязку цудоyная навакольная прырода. А краявiды былi тут, у паднябессi, невераемна прыгожыя. Горы, лясы, воблакi, рухомыя ценi ад воблакаy на iскрыстым срэбным снезе. Калi ж начное неба густа засявалi кропкi зорак i белыя вяршынi гор рабiлiся рафiнадна-сiнiмi, чалавечае сэрца поyнiлася шчымлiвай радасцю, бо толькi праз немiтуслiвую прыгажосць прыроды можна гутарыць з вечнасцю i хоць трошкi зразумець яе. Але y стрэсаператары iшлi людзi несентыментальныя, цвёрдыя, з ясным адчуваннем сваёй задачы. Задача ж была якi yжо год адна – папярэдзiць насельнiцтва аб магчымых глабальных атаках Старой Цывiлiзацыi. Стрэсограф, калi апусцiць усе не самыя iстотныя дэталi, быy заснаваны на тым жа прынцыпе, што i сейсмограф, прынцыпе фiксавання yдарных хваль. Ламаy гранiтнае нутро планеты землятрус, i на тысячы кiламетраy ад эпiцэнтра бегла yдарная хваля, прадчуваючы якую, выпаyзалi з глыбокiх нораy змеi, бязладна мiтусiлiся каля мурашнiкаy, як не вар'яцелi, мурашкi. Рознiца была y тым, што стрэсограф фiксаваy ударныя паветраныя хвалi. Адмоyна зараджаная эмацыянальная энергiя, непамерна накоплiваючыся y адным месцы, не магла не зрушыць сваiм цяжарам крохкiя паветраныя слаi. Нездарма белетрысты мiнулых часоy, асаблiва майстры дэтэктыyнага жанру, любiлi пiсаць: «Ва yсiм наваколлi была разлiта трывога». Вось гэту трывогу, гэты крык аб пагрозе i аб дапамозе чуйна лавiлi антэны, экраны i камп'ютэры Галоyнага Індаэyрапейскага Стрэсографа. Дарэчы, на yсiм зямным шары i y Блiжнiм Космасе такiх стрэсографаy было недзе каля дваццацi.

Неабходна зазначыць, што Старая Цывiлiзацыя, загнаная y кут, даyно рыхтавалася да свайго контрнаступлення. Летапiсы расказваюць пра масавыя самазабойствы хрысцiян напярэдаднi 1000 году. Людзi баялiся Страшнага суда, канца свету, прышэсця Антыхрыста i знiшчалi сябе i сваiх дзяцей. Але што гэта, як не магiльнае дыханне Старой Цывiлiзацыi? Вельмi часта, асаблiва y XX стагоддзi, выкiдвалiся на акiянскiя водмелi i памiралi сотнi кiтоy, самых буйных млекакормячых планеты. Чаго толькi не навыдумлялi на гэты конт вучоныя. І што y кiтоy парушаyся бiялагiчны компас, i што яны труцiлiся адыходамi прамысловай дзейнасцi чалавека, i што iхняе надта вузкае горла замуроyвалi рачкi, малюскi i водарасцi-паразiты. А гэта праводзiла эксперымент Старая Цывiлiзацыя, каб, набраyшыся вопыту, атакаваць, у рэшце рэшт, Чалавека.

Карл Гакенхольц i Радаслаy Буслейка, немец i беларус, былi вельмi не падобныя адзiн на аднаго. Карл маленькi, чарнавалосы, з велымi смуглай скурай, Радаслаy буйнацелы, высокi, шавялюра саламяна-жоyтая. Здавалася б, i тэмпераменты y iх павiнны былi быць розныя, але абодва яны былi прыроднымi сангвiнiкамi, што падразумявае жвавасць, хуткую yзбуджальнасць i лёгкую зменлiвасць эмоцый. Сёння y стрэсаператараy пераважаy разважлiва-фiласафiчны настрой.

– Карл, ты чытаy «Кодэкс тыранаy» Арыстоцеля? – спытаy Буслейка.

– Чытаy, – кiyнуy галавой Карл.

– А можаш успомнiць, што там насачыняy вялiкi фiлосаф?

– Паспрабую, – нiколькi не здзiвiyшыся нечаканай просьбе (што толькi не прыйдзе y галаву пад час доyгага дзяжурства?), згадзiyся Карл.

– Давай.

– Першая запаведзь: «Не дазваляць вылучацца дастойным. Нават караць смерцю». Другая: «Забаранiць сумесныя абеды». Гэта азначае, як я разумею, адмену свабоды сходаy. Трэцяя запаведзь: «Трымаць шпiёнаy». Чацвёртая: «Пастаянна абяцаць лепшае жыццё y будучынi». Пятая: «Узводзiць грамадскiя збудаваннi, каб людзi былi заyсёды занятыя». І шостая, калi y мяне яшчэ няма старэчага склерозу…

– «Весцi войны або рыхтавацца да iх, бо народ гэткiм чынам будзе мець патрэбу y адзiнаyладным кiраyнiку», – хуценька кончыy за яго Радаслаy i засмяяyся. – Твой мозг, Карл, працуе яшчэ, як камп'ютэр.

– Дзякуй за камплiмент, – усмiхнуyся y адказ Карл. – Але i y цябе пакуль што мазгi – як гэта кажуць у вас, славян? Ага, успомнiy – не заржавелi.

Стрэсаператары сябравалi, бо немагчыма цэлыя месяцы сядзець побач у кабiне i не паспрабаваць зазiрнуць адзiн аднаму y душу, тым болей што псiхолагi падбiралi на такую работу людзей кампанейскiх, сумясцiмых. Якiм шматслойным нi было б чалавечае жыццё, ёсць амаль у кожнага пункты, кропкi судакранання са сваiм суседам i з усiм чалавецтвам.

Радаслава Буслейку i Карла Гакенхольца яднала неадольная цiкавасць да гiсторыi рэлiгii. І сапраyды – што прымусiла першабытнага чалавека, а магчыма i першачалавека глянуць з цёмнай пячоры y начное неба i yбачыць там не толькi срэбную хмарку, не толькi яркую зорку – убачыць Бога? Страх перад незразумеласцю жыцця, перад маланкай i громам, перад дзiкiм зверам i смерцю? А цi не закладзена y самой прыродзе чалавецтва рэлiгiйнасць, так, як у кожную зямную рэч закладзены вага, шчыльнасць, колер? Цi не з'яyляецца рэлiгiйнасць вiдавай прыкметай, асаблiвасцю чалавека, бо y звяроy жа няма рэлiгii.

Радаслаy i Карл адчулi роднаснасць душ з той ранiцы, калi немец, пiльна сочачы за экранам стрэсографа, раптам прадэкламаваy:

– Цi ёсць у кветак бог? Цi моляцца яны?

– Як-як? – перапытаy Буслейка. Карл прадэкламаваy зноy.

– А ты ведаеш, i я ж пра гэта шмат разоy думаy, – горача загаварыy Радаслаy. – Ну не так, як ты, прыгожа, не вершамi, але думаy. І так заyсёды атрымлiваецца, так здаецца, што стаiм на самым парозе разгадкi, што лёгенька-лёгенька таyханi маленькiя дзверцы, яны расчыняцца, i yбачыш…

– Што yбачыш? – нецярплiва спытаy Карл.

– Разгадку. Або самога Бога.

Узнесеныя над вяршынямi гор, аддзеленыя ад сяброy, ад каханых доyгiмi тыднямi адзiноцтва, яны жылi, як бы злiyшыся з экранамi, антэнамi i камп'ютэрамi, рабiлi сваю вельмi патрэбную yсiм справу, а неба глядзела на iх удзень i yначы, таямнiча шумеy вецер, грымелi, расколваючыся аб скалы, вадаспады, зiхацеy снег, чорнай сцяной стаялi далёка yнiзе лясы, каменьчык, сарваyшыся з-пад капыта горнага казла, iмклiва ляцеy у цяснiну, у пранiзлiвую пустэчу. Хiба можна было y такiх умовах, у такiм жыццi не думаць аб вечнасцi, аб рэлiгii? Яны абодва, па традыцыi сваiх продкаy, былi хрысцiянамi i, вядома, часта гаварылi пра гэту вялiкую i супярэчлiвую рэлiгiю, якая, нiбы смала з жыдоyскiх смакоyнiц, налiпла калiсьцi на рымскi меч у Юдэi, каб рассялiцца y многiх землях i народах. На скрыжалях мiльёнаy чалавечых сэрцаy назаyсёды выбiты словы: «Узлюбi блiжняга свайго, як самога сябе», «Не yбiй», «Не yкрадзi». І yсё-ткi пасля нялёгкага роздуму немец з беларусам прыйшлi да высновы, што y свой час iндаэyрапейскiм народам, шукаючы сваю стрыжневую, каранёвую рэлiгiю, трэба было глядзець не y бок Палесцiны, а на Індыю, i, вядома ж, невыпадковая y апошнi час вялiкая цiкавасць эyрапейскай моладзi да будызму i крышнаiцтва. Радаслаy Буслейка не быy бы беларусам, каб не расказаy сябру-немцу пра беларускiя, як заyсёды, не вырашаныя да канца праблемы. Беларускiя вернiкi доyгi час варагавалi мiж сабой, бо варункамi лёсу i амбiцыямi yладаy былi падзелены на праваслаyных, унiятаy i католiкаy. Адзiн народ з трыма целамi i душамi. Хiба натуральная гэта з'ява? І вось апошнiм часам пачаyся шырокi рух за вяртанне да народнай дахрысцiянскай рэлiгii, дзе пакланялiся Агню, Сонцу, Зямлi i Грому. Гэта спроба вярнуцца не y змрочнае язычнiцтва, не y паганства, а y купальства (так называецца новая вера), да купальскiх вянкоy i песень, да чыстай зямлi i светлай ранiшняй расы, да праматчынай душы.

– І ты таксама – як гэта правiльней па-вашаму сказаць – купальнiк? – пацiкавiyся тады Карл Гакенхольц.

Буслейка засмяяyся.

– У купальнiках прыгожыя жанчыны ходзяць. Я – хрысцiянiн, але я i купалец. А жонка мая, Нiначка, купалка.

– Купалка, – як рэха, паyтарыy за iм Карл, прыслухоyваючыся да новага слова. – Гучыць няблага.

З таго часу любiy ён гаварыць Радаславу: «Калi ты адлучаyся y горы, твая купалка па тэлефоне званiла».

Буслейка, пiльна сочачы за экранам, з пяшчотай успамiнаy сваю маладую жонку, сваю Шначку. Ужо амаль тры месяцы, як яны не бачылiся. Ён неадрыyна сядзiць тут, на стрэсографе, а Нiначка, русавалосая, тоненькая (ён зваy яе «Нiнка-трасцiнка»), працуе заолагам у перасоyным летнiм лагеры, якi штогод стварае Лiга барацьбы супраць мутантаy. Нежаночая прафесiя y жонкi. Былi б яшчэ вавёрачкi, вожыкi, зайчыкi, а то даводзiцца лавiць у лясах i балотах дзiкоy, ласёy, ваyкоy, нават зуброy i лячыць iх. Аднойчы параненая вярнулася з лагеру – уз'юшаны дзiк варсануy iкламi па назе. Усё часцей нараджаюцца мiж звяроy мутанты, у якiх папсаваны генетычны код, – гiганцкiя ваyкi, дзвюхгаловыя сабакi, бязвокiя зайцы. Прырода, атручаная чалавекам, узбунтавалася, сышла, як цягнiк-лакаматыy, з рэек, ляцiць пад адхон i yсё ломiць на сваёй дарозе. Раней мутантаy адстрэльвалi, усiх без разбору, але Нiначка i яе сябры дамаглiся лячыць iх, вывучаць, каб узяць пакуль што некантралюемую сiтуацыю пад кантроль. «Нiначка y мяне настойлiвая, – з патаемнай радасцю думаy Буслейка. – Надумае што зрабiць, абавязкова зробiць». Ён быy яшчэ на той стадыi yзнёслага юначага кахання, калi юнак, мужчына, спелячы y сабе рыцара, добраахвотна, з найвялiкшай асалодай падпарадкоyваецца сваёй абраннiцы (адзiнай на Зямлi!), патурае yсiм яе слабасцям i капрызам i гатоy памерцi па кiву яе пальчыка. На вялiкую радасць для чалавецтва, такое салодкае ачмурэнне праз нейкi час праходзiць, iначай рэзка скарацiлася б колькасць мужчын.

– Увага, Радаслаy. Бачу канцэнтрацыю, – раптам усхвалявана сказаy Карл Гакенхольц.

На вялiкiм экране, якi амаль увесь займала карта Эyразii i якi ззяy спакойным блакiтнаватым святлом, з'явiлася чорная пульсуючая кропка. Яна нервова трапятала, то павялiчвалася, то змяншалася i здавалася агiднай гнойнай болькай на чыстым здаровым целе.

– Дзе гэта? Давай удакладнiм каардынаты, – наструнiyся, адразу пастражэy Буслейка.

Камп'ютэр iмгненна зрабiy неабходныя разлiкi.

– Што мы маем? Пяцьдзесят тры градусы сорак чатыры хвiлiны паyночнай шырынi, дваццаць сем градусаy пяцьдзесят восем хвiлiн усходняй даyгаты. Здаецца, гэта твае родныя мясцiны.

Карл запытальна паглядзеy на Радаслава.

– Так, – адказаy той. – Гэта цэнтральная Беларусь, на yсход ад Менска. Выключны па сiле прарыy адмоyнай жывой энергii. Стрэлка стаiць на адзнацы «9». Вельмi высокая катэгорыя, а значыць, могуць быць чалавечыя ахвяры. Не шанцуе землякам.

Ён казаy усё гэта, казаy, здавалася, роyным бясстрасным голасам, а y душы кiпела трывога. Але мозг, вочы i рукi рабiлi, амаль аyтаматычна, патрэбную y такiх выпадках справу. Была прыведзена y баявую гатоyнасць кальцавая сiстэма электрамагнiтнай аховы ад Берасця да Крычава на yсход i ад Полацка да ракi Прыпяць на поyдзень. Услед за гэтым неадкладна yключылi па yсяму перыметру кальцавой дарогi ахоyны электрамагнiтны пояс горада Менска. Усе мегаполiсы, усе гарады-«мiльёншчыкi» мелi такiя паясы, бо Вялiкi Жах (i гэта паказаy прыклад Чыкага) з найвялiкшай ярасцю i yпартасцю атакуе менавiта там.

– Па Ўсходняй Эyропе б'е без перадыху, – сказаy Карл Гакенхольц. – Чатыры канцэнтрацыi за апошнiя паyгода. Цiкава: выпадковасць гэта або заканамернасць?

Ён дапытлiва паглядзеy на Радаслава.

– Лiчу, што заканамернасць, – адказаy Буслейка, не адводзячы позiрку ад экрана, дзе yсё бушавала, аж вугальна чарнела няроyная мiгатлiвая пляма. – Славяне, як i румыны, як i венгры, у палiтычным i эканамiчным плане пазней стабiлiзавалiся, чым, скажам, германскiя народы. Вобразна кажучы, вулканiчны працэс у нас зацягнуyся. Адпаведна рэзка павялiчылася крытычная маса адмоyных эмоцый. Вось Вялiкi Жах i выкарыстаy гэта. «Дзе тонка, там i рвецца», як кажа наша прымаyка.

У гэтыя iмгненнi яго востра непакоiла адно: толькi б Шначка не надумала раней часу вярнуцца y Менск. Няхай бы трапiyся ёй якi-небудзь звер-звярыла, дзiкун з дзiкуноy, мутант з мутантаy, i яна б важдалася з iм у сваiм летнiм лагеры, а праз дзень-два i Вялiкi Жах загналi б, як джына, у бутэльку. Яму yспамiнаyся дакументальны фiльм аб падзеях у Чыкага: скручаныя трамвайныя рэйкi, патоyчанае на драбнюткi мак аконнае шкло, згрызены (!) гранiт на набярэжнай. Гэта было нялёгка бачыць: сляды ад велiзарных зубоy на ружовым гранiце…

Раптам загадна загучаy селектар унутранай сувязi:

– Увага! Праз хвiлiну слухайце паведамленне асаблiвай важнасцi.

Памаyчаyшы, селектар паyтарыy, строга i трывожна:

– Праз хвiлiну слухайце паведамленне асаблiвай важнасцi.

Стрэсаператары пераглянулiся.

– Дзед, напэyна, будзе гаварыць, – сказаy Буслейка.

«Дзедам» усе звалi дырэктара Галоyнага Індаэyрапейскага Стрэсографа Леха Патоцкага, сямiдзесяцiгадовага барадача, якi з аднолькавым напорыстым iмпэтам хадзiy па скалах Татраy у альпiнiсцкай звязцы i на вясёлых капуснiках танцаваy мазурку.

– Панове, – пачуyся неyзабаве магутны бас Патоцкага, – як вы yжо ведаеце, мае месца атака Старой Цывiлiзацыi y раёнах усходняй i паyднёвей Менска. Сiтуацыя кантралюецца, але з вялiкiм напружаннем. Загiнула y агнi трое вучняy Вышэйшых курсаy лесаводства.

– Чаму y агнi? – неяк машынальна вымавiy Буслейка.

Дзед, нiбы пачуy ягоныя словы, растлумачыy:

– Чарговая, двухсот сорак трэцяя атака Старой Цывiлiзацыi адрознiваецца ад папярэднiх незвычайнасцю формаy. Ёсць, вядома, i стэрэатыпныя формы: КЛА y выглядзе шароy, ромбаy i талерак, псеyдалюдзi з лысымi шышкаватымi галовамi i ружовай дзiцячай скурай, але амаль дзевяноста працэнтаy адмоyнай жывой энергii рэалiзуецца y выглядзе вогненнага вала, якi нястрымна коцiцца па зямлi. Нездарма СЦ абрала Беларусь – там маюцца яшчэ даволi лясiстыя раёны, агню хапае ежы.

Дзед гучна кашлянуy.

– Сiтуацыя, як я yжо казаy, кантралюецца з вялiкiм напружаннем. Справа абцяжарваецца яшчэ i тым, што да СЦ далучылася каля пяцi тысяч робатаy, якiх намервалiся здаць на пераплаyку. Іхняя падпольная тэрарыстычная арганiзацыя «Механiчная Рука» канцэнтравалася, як стала вядома, у Доме Пераyтварэнняy доктара Метэора. Сам доктар або забiты, або, па некаторых неправераных чутках, узяты робатамi y якасцi заложнiка i знаходзiцца, зноy жа па некаторых неправераных чутках, у старой выпрацаванай калiйнай шахце непадалёку ад горада Салiгорска. Там у робатаy, аказваецца, былi склады зброi. Вось такое становiшча, панове. Стрэсограф працуе вахтавым метадам, i вас усiх, ад стрэсаператараy да буфетчыц i вартаyнiкоy, павiнны былi замянiць роyна праз восем дзён.

Пэyна, у гэтым месцы свайго паведамлення дырэктар Патоцкi, каб удакладнiць дату, глянуy на каляндар, бо наступiла паyза, пасля якой ён паyтарыy:

– Роyна праз восем дзён. Але сваёй уладай, так, так, панове, сваёй дырэктарскай уладай, я вымушаны затрымаць вас тут яшчэ дзён на пятнаццаць, не менш. Нiхто не можа гарантаваць, што змена, якая павiнна вас замянiць, прыбудзе своечасова. Мы будзем адпускаць вас порцыямi.

– Як марожанае, – пажартаваy Карл Гакенхольц.

– Вось i yсё, – скончыy Патоцкi. – Зараз вам нешта, спадзяюся вясёленькае, скажа наш культмасавiк Алачка Зелянуха, а я прашу стрэсографа Радаслава Буслейку з дванаццатай кабiны зайсцi да мяне y кабiнет. Жывуць Сонца i Кiсларод!

Патоцкi змоyк, i адразу ж пачуyся вясёлы, бадзёры, нейкi аж iскрысты голас Алачкi Зелянухi:

– Таварышы!

О Вялiкая Эра Плюралiзму! Ты сапраyды вялiкая. Ты дала магчымасць кожнаму чалавеку быць свабодным у думках, словах i дзеяннях. Звяртаючыся да грамады, можна yжываць якiя хочаш словы: «панове», «спадары», «джэнтльмены» i гэтак далей. Вось Алачцы Зелянусе падабаецца слова «таварышы». Калi ласка, Алачка. Дарэчы, самае-найсамае «рыначнае» слова. Што такое «таварышы»? Купцы, гандляры, якiя маюць тавар. Што такое «таварыш»? Сябра па рынку, па гандлю.)



