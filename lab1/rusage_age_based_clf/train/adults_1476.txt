Шоyк (зборнiк)
Мiкола М. Адам


Жыццё на гранi, каханне насуперак, адданасць як дадзенасць, а боль i перамога болю як iснасць, разам з тым iнтымная спавядальнасць Мiлера, iранiчнасць Букоyскi, лiрызм Саган, смеласць Фолкнера, грындхаyс Таранцiна i Радрыгеса – такая сёння проза Мiколы Адама.

Стварыyшы свой, уласны грындхаyс, ён запрашае нас зiрнуць на самiх сябе вачыма герояy, на месцы якiх можа апынуцца кожны з нас у любы момант.





Мiкола Адам

Шоyк





© Адам М. М., 2013

© УП «Мастацкая лiтаратура», 2013

© Распаyсюджванне. ТАА «Электронная кнiгарня», 2016





Насця

Аповесць





1


«Восень летась выдалася на дзiва цёплай. Ужо лiстапад, а снегам i не патыхае. Не бяда, што дрэвы стаяць голыя, а замiж снежных гурбаy – дываны з апалага лiсця, затое цёпла – +11 на тэрмометры. Гэта i добра для тых, хто любiць гуляць да позняй ночы, пацалунак не замярзае, бы вада y студнi, дый словы не злятаюць з-пад носа саплiвымi ледзяшамi i не разбiваюцца на шматлiкiя шарыкi аб брук. Наадварот, пацалункi прыляпляюцца да вуснаy жуйкамi, а словы чуюцца суцэльнымi арыямi i рассыпаюцца перхаццю на вушы наiyных дзяyчатак, якiх i дубцом дамоy не загонiш, таму што канiкулы y школе i хочацца за тыдзень нагуляцца. Здавалася, што людзей пабольшала з аб’яyленага дня канiкул, падлеткi сустракалiся лiтаральна паyсюль. Вось i дзве дзяyчынкi чатырнаццацi гадоy ехалi са мной разам апошняй электрычкай на Стоyбцы. Я не заyважыy, калi яны падселi. Бо закiмарыy, а вочы расплюшчыy, як пачуy iх галасы. Яны размаyлялi пра спявачку Земфiру. Адна дзяyчынка сядзела побач са мной, другая – насупраць. Абедзве былi бландзiнкамi з яшчэ чыстым без слядоy пераходнага yзросту на твары yспрыняццем свету, i мне раптам захацелася забрудзiць iх свет, апляваць i растаптаць нагамi, як клумбу з прыгожымi кветкамi. Нiбы прачытаyшы мае думкi i напалохаyшыся iмi, дзяyчына, што насупраць, прапанавала той, што сядзела побач са мной, перасесцi да яе. Я сцiснуy кулакi, загадваючы y думках застацца ёй на месцы. Дзяyчына не зварухнулася. Я выцер рукавом кропелькi поту з iлба, а затым рука мая раптам лягла на ейную джынсавую каленку.

– Тс-с! – прыклаy я палец да сваiх губ, каб дзяyчаты маyчалi, але яны i без майго папярэджання не маглi прамовiць i слова. Тая, што сядзела насупраць, увогуле, нiбыта дар мовы страцiла, толькi жвавыя вочы, бы на шарнiрах, цiкаyна i з жудасцю сачылi за тым, што адбываецца.

Вочы маёй апаненткi мне не падабалiся. Яны нагадвалi восень, прынамсi, апалае лiсце, якога станавiлася шкада, а шкадаваць мне нiкога не хацелася, i мая рука паднялася вышэй. Дзяyчына сядзела нi жывая нi мёртвая, баючыся паварушыцца, па yсiм вiдаць, упэyненая, што я маньяк i збiраюся разарваць яе на кавалкi. Я паволi прыняy руку i yсмiхнуyся дзяyчатам, намагаючыся нарадзiць на твары галiвудскую yсмешку, нейкiм шостым пачуццём адчуваючы, як дзяyчына, што насупраць, злосна зайздросцiць сваёй сяброyцы.

– Навошта?.. – выцiскае з сябе yладальнiца восеньскiх вачэй, пазiраючы на мяне.

– Навошта што? – працягваю я yсмiхацца, усё яшчэ спадзеючыся, што падобны на Тома Круза.

– Вы – маньяк? – пытаецца яна.

– Не, горш, – адмоyна хiстаю галавой. – Я – беларускi пiсьменнiк.

Ім абедзвюм больш няма чаго казаць. Яны расчаравалiся, што я толькi пажартаваy i не адбылося прыгодаy, пра якiя маглi б потым распавесцi сваiм каляжанкам, маyляy, з жывым маньякам сустрэлiся i yсё такое…

Я падняyся i выйшаy у тамбур пакурыць.

Не паспеy падпалiць сваю «прымiну», як у тамбуры з’яyляецца дзяyчына з позiркам апалага лiсця. Хоча нешта сказаць, але штосьцi яе стрымлiвае. Мажлiва, дым, якi я выдыхаю паyз ейны твар.

– Што здарылася? – вымаyляю я.

Дзяyчына маyчыць, вiдаць, баiцца фразы, прылiплай да нёба слiнай ды яшчэ падпёртай языком.

– Ты хочаш кахання? – пытаюся я. Дзяyчына згодна хутка-хутка хiтае галавой.

– У цябе ёсць хлопец? – дапытваюся.

– Так.

– Вось i звярнiся з гэтай прапановай да свайго хлопца, – раю я. – Яму будзе прыемна быць першым.

Нейкая станцыя. Цягнiк спыняецца. І я лячу yнiз галавой з тамбура на асфальтаваную сцежку. Удар нiжэй пояса з боку дзяyчыны атаясамлiваy сабою своеасаблiвую помсту за расчараванне. Я быy упэyнены, што ейны хлопец нiколi не падзелiць з ёю ложак. Хутчэй, яго сябры.

Цягнiк крануyся. Праз хвiлiну яго yжо не было чуваць. Я ляжаy на халодным асфальце, i сiлы пакiдалi мяне разам з крывёй з пабiтай галавы i дымам «прымiны», якую я па iнерцыi яшчэ смактаy».




2


Калi я прачнуyся, Насцi побач не назiралася. Пра яе прысутнасць нагадвалi толькi невялiкiя yмяцiны на пасцелi ды цяпло, якое яшчэ не паспела тонкiм струменьчыкам, нiбы дым, эмiграваць у столь. Краёк коyдры з таго боку, дзе спала Насця, загнуyся, нагадваючы распячатаны паштовы канверт, адкрываючы чужому позiрку далiкатна складзеную бялiзну i скамечаны абы-як, вiдаць, проста кiнуты на пасцель, каб пасля прыбраць, халацiк. Верагодна, што Насця паехала на заняткi, хаця, дзе дзяyчына вучылася, я не меy нiякага yяyлення, што мяне балюча yразiла: не спытаy пра самае галоyнае. Аднак – не страшна. Усё з часам можна выправiць. Я праглынуy набеглую слiну i yтыркнуyся y Насцiна сподняе, удыхаючы самы патаемны ейны пах.

Пакуль не прыйдзе Насця, пакуль яна не вернецца адкуль-небудзь, таму што я не ведаy, дзе яна падзелася, каб хутчэй мiнуy час чакання, я думаy напiсаць сёе-тое. Паспеy нацiснуць толькi адну клавiшу на камп’ютары, як на мяне абрынулася столь. Разам з крэслам, сталом i камп’ютарам мяне кiнула y чорнае прадонне, якое yсмоктвала y сябе кожную рэч па частках, смакуючы, расцягваючы задавальненне ежай, а я ежай быць не жадаy, ды нiчога не мог зрабiць насуперак. Мяне ванiтавала, галава расколвалася на запчасткi, нiбы гадзiннiк, кiнуты вобзем. Я яшчэ паспеy набраць 103 i прамямлiць адрас, калi прадонне yхапiла мяне за ногi i пачало yцягваць y свой невычэрпных крынiц шлунак.

Ачомаyся ад моцнага гiдкага болю y патылiцы. Здавалася, што гiганцкiх памераy камар аблюбаваy маю галаву як неверагодную прысмаку i yсадзiy свой танклявы меч у падатлiвую вялую плоць, высмоктваючы па сiстэме крупiнкi мозгу. На самай справе, урач «хуткай дапамогi» yвёy з дапамогай шпрыца y мой мозг якiсьцi антыбiётык.

– Як вы прайшлi? – прамовiy я першую фразу, радуючыся, што магу гаварыць, углядаючыся y кiрпаты малады твар урача з вялiкiмi акулярамi на маленькiм, што кнопка, носе. Сухiя танклявыя губы, крыху прыкрытыя, як сарамлiвая шлёндра, пледам мяккiх пшанiчных вусоy, панура апушчаных да вугалка губ, ветлiва i зычлiва адказалi, што дзверы не былi замкнутымi, на шчасце, бо iх давялося б выбiваць, што i планавалася зрабiць, таму што на неаднаразовы званок у дзверы не заyважалася нiякая жыццёвая праява.

– Мы думалi, што вы проста п’яны, – дадаy другi, нiзенькi, у параyнаннi з першым i маладзейшым урачом, вiдаць, настаyнiк стажора, з добрай сеткай маршчын, як пад вачыма, так i на лысеючым карычневым лобе. Тоyстыя губы матлялi цi перакочвалi, нiбы хвалю, з вугла y вугал запалку без сярнiчкi. – Але, хоць алкаголь i прысутнiчае y крывi, не ён вiнаваты y вашым стане. Мяне зацiкавiла yмяцiна з правага боку вашага чэрапа, умяцiна цемянной косткi, прычым даволi мяккая.

– Там на самай справе дзiрка, – прамовiy я, – а пад скурай – голы мозг.

– Тады yсё зразумела, – старэйшы перамянiy адну нагу другой. Ён сядзеy у фатэлi побач з канапай, на якой ляжаy я i сядзеy урач маладзейшы.

– Што менавiта?

– Гэты выпадак страты прытомнасцi y вас першы цi паyтараецца неаднаразова?

Мая памяць зашалясцела, нiбы кнiга, шукаючы патрэбную старонку з патрэбным тэкстам. Такое yжо было, прычым зусiм нядаyна. Я ехаy у метро. Пад’язджаючы да апошняй станцыi, стаy адчуваць тое самае, што i перад тым сваiм станам, пакуль прыехала «хуткая». Я не мог iсцi, не тое што не мог, ногi не слухалiся, нiбы iх зусiм не было, галаву цi мозг свiдравалi незразумелыя стрэлы болю i апатыi. Людзi, што праходзiлi мiма, здавалiся малюскамi, што вельмi павольна праплывалi праз iлюмiнатар майго падводнага карабля. Апошняе, што я памятаy перад падзеннем, – моцны боль у патылiцы – вынiк удару аб цэментаваную падлогу метро. Самае цiкавае, што падаy я i y першы, i y другi раз на спiну, хоць цела хiлiлася yперад.

Нейкiя жанчыны i хлопцы, у якiх яшчэ засталася y душы мiласэрнасць, дапамаглi мне ачомацца, але yсё адно стаяць, а тым больш iсцi, я не мог. Двое маладых мiлiцыянтаy вельмi здзiвiлiся, што я цвярозы, а адна з жанчын, якая дапамагала мяне падымаць, аказалася yрачом унутраных войск i паставiла першы дыягназ, пасля выклiкала «хуткую»… Мне параiлi не карыстацца метро з маёй траyмай, таму што пад зямлёй павышаецца цiск.

– Вам правiльна параiлi, – хiтнуy, згаджаючыся, урач старэйшы.

– Я разумею, метро, – прамовiy я тады, – а прычым мая кватэра, цi мне i кватэрай перастаць карыстацца?

– Ну, навошта вы так? – усмiхнуyся той самы yрач. – Калi сур’ёзна, то часцей адчыняйце форткi. Прыступ паyтарыyся з-за цяжкага паветра, якiм вы дыхаеце, атручанага да таго ж нiкацiнам.

– Мне кiнуць курыць?

– Па-мойму, вас павiнны былi папярэдзiць наконт цыгарэт i спiртнога яшчэ тады, калi выпiсвалi з бальнiцы пасля апрацоyкi раны… Тое, што вы працягваеце сваё, не прыслухоyваючыся да слушнай парады медыкаy, сведчыць не y вашую карысць. Хто вы па прафесii?

– Я пiшу… ну… ведаеце…

– Што ж, – урач зморшчыy лоб, як бы задумаyшыся, – тады yсё зразумела.

– Зразумела што? Гэта сказаy не я.

Трымаючы y адной руцэ полiэтыленавы пакет з выявай бел-чырвонага пачка цыгарэт «Бонд», нечым напакаваны, у другой – зняты з пляча скураны рукзак, Насця y расхрыстанай куртцы, у маёй фланэлевай сiняй у квадраты кашулi, з-пад якой вытыркалiся сопкi грудак без станiка, насцярожана пазiрала y вочы абодвух урачоy, якiя разгублена перамiргвалiся.

– Што зразумела? – паyтарыла Насця. Яна паставiла рэчы ля сценкi i прайшла y пакой, села на другую канапу, не раскладзеную. Гузiк на кашулi зверху расшпiлiyся, агалiyшы белы выгiн Насцiнай шыйкi, акупаваны раскiданымi ветрам валасамi.

– Прабачце, а вы… – урач старэйшы прыyзняyся з фатэля.

– Гэта не мае значэння, – апярэдзiла яго Насця. – Растлумачце мне, што здарылася i чым усё можа скончыцца. Проста так, як я разумею, «хуткая дапамога» не yламваецца y кватэры.

– Вы ведалi пра хваробу вашага… вашага… – урач замуляy губамi i заёрзаy у фатэлi, нiбы сядзеy на агнi, не ведаючы, як мяне абазваць.

– …мужа. Задаволены? – выпалiла Насця.

– Гм, – варухнулiся бровы yрача, i ёрзаць ён перастаy, – амаль задаволены. Дык вы ведалi пра хваробу вашага мужа? Пра траyму, атрыманую, вiдаць, некалькi год таму?

– Мы пазнаёмiлiся пазней.

– А сам ён вам нiчога не распавядаy?

– Дарагi доктар, – прамовiy я, – пра маю траyму не ведаюць нават бацькi…

– Вельмi дрэнна y такiм разе, – адзначыy урач. – Вы дазволiце, – спытаy ён у мяне, – калi я паразмаyляю з вашай жонкай… гм… сам-насам?

– Калi ласка.

Мне было yсё адно, як ён будзе з ёю размаyляць, таму што Насця нiколi не была маёй жонкай, i пра што будзе весцiся размова. Бясспрэчна, размаyляць яны будуць пра мяне i размаyляць сур’ёзна, але я не адчуваy сябе хворым, каб надаваць нейкаму «вобмараку» значэнне.

Урачы з Насцяй шапталiся на кухнi, а я ляжаy на канапе i глядзеy у столь, па якой поyзала першая муха. Верагодна, яна вылецела з акна пасля доyгага сну, i ёй цiкава yсё, што адбываецца вакол, як i мне было, калi я толькi нарадзiyся.

Вярнулася Насця, выправадзiyшы i падзякаваyшы за yсё «хуткай дапамозе», трымаючы y руцэ рэцэпт з лекамi. Села на канапу, скiнуyшы куртку, побач са мной i правяла рукой па маiх валасах, як па галоyцы кiнутага i забытага yсiмi шчаняцi.

– Ты ведаy, што y цябе неyроз? – строга запытала яна.

– А ты жорсткая, – адказаy я, злавiyшы ейную руку з доyгiмi пазногцямi колеру марской вады, злёгку сцiснуy яе, Насця прыкусiла нiжнюю губку.

– Ты нiчога не ведаy? – не верыла яна.

– Не, – прамовiy я i, глыбока зацягнуyшыся паветрам, нiбы добрым тытунём, адзначыy: – Мне вельмi хацелася жыць, Насця, таму я набраy 103. Павер, толькi на нумар тэлефона мяне i хапiла. Насамрэч я думаy, што памёр.

– Мне не трэба было пакiдаць сёння цябе аднаго.

– Ты б нiчога не змянiла.

– Напэyна, але была б побач.

– Ты iдэалiстка, Насця.

Мы памаyчалi. Я бачыy, як Насцi цяжка размаyляць са мной. Як яна шукае словы, якiя б не паранiлi мяне, як набрыньваюць ейныя вочы слязьмi i дрыжаць вусны, але плакаць не адважваецца i баiцца, шкадуючы мяне. Толькi шкадаваць мяне не трэба i адпяваць раней часу таксама. Я хацеy вымавiць гэтыя словы yслых, але тым самым мог глыбока паранiць Насцю i y дадатак пакрыyдзiць, у вынiку чаго адбудзецца вывяржэнне вулкана слёз. Ударыць мяне па твары за гэтыя словы Насця пасаромеецца, а таму зачынiцца y ванным пакоi, сядзе на край ванны i заплача.

– Чаму ты не кiнеш курыць? – спытала Насця.

– Навошта? Кафка не пiy, не курыy, нават гарбату з кавай не yжываy, але неyрозу не пазбавiyся.

– Божа мой! – ускрыкнула Насця, ледзь стрымлiваючы слёзы. – Адам, ты не Кафка i нiколi iм не будзеш! Чаму ты yвесь час параyноyваеш сябе з кiмсьцi?..

– Я не Кафка, Насця, – згадзiyся я, – толькi хвароба, якая падкасiла, у нас з iм аднолькавая.

– Трымай, – працягнула Насця мне рэцэпт, а сама маланкава выбегла з кватэры, на хаду апранаючы куртку.

А я заплакаy.

Бiy кулакамi па спружынах канапы, замаскiраваных, як салдаты, пуфам i дэрмацiнам, ад свайго бяссiлля, i мне не было сорамна. Упершыню я не саромеyся сваiх слёз, палюбiyшы iх, як самога сябе.

Нiбы апошнi кляновы лiст, на жоyтым паркеце кватэрнай восенi сiратлiва ляжаy аркуш з рэцэптам маiх лекаy, якi я выранiy з рук, i да яго нiкому не было справы, таму што y маю хваробу не верыy нiхто, акрамя Насцi. І толькi па гэтай прычыне Насця не магла вытрываць паветра, нашпiгаванае, як шампур – мясам, бальнiчнымi пахамi, якiя незалежна ад сябе пакiнулi yрач «хуткай дапамогi» з памочнiкам. Яна выбегла на свежае паветра i атруцiлася iм, яно yдарыла па крывi, што сачылася з падрапанага аб дзверы мезенца, якi смакталi пакусаныя з размытай слязьмi памадай, вусны.




3


Насця не затрымалася доyга. Вярнуyшыся, яна шпурнула y мяне экстракт алоэ i шклопадобнае цела, нiбы бомбу, разлiчваючы, вiдаць, каб я yзарваyся, быццам маскоyскiя шматпавярховiкi. Зараз гэта модна, падрываць дамы, гуляючы y герояy i пакутнiкаy, прыдушаных i спрасаваных маналiтнымi плiтамi, зажыва палаючых у агнi i праклiнаючых тэрарыстаy. Толькi Насця была падобна зусiм не на тэрарыстку, хутчэй, на русалку. Яна русалкай i yвайшла y маё жыццё, дакладней, заплыла. Учора. Я затрымаyся з сябрамi, якiя любяць выпiць i закусiць за чужы кошт, у бары ГУМа. Мы адзначалi свята 8 Сакавiка i перамену надвор’я, якое мокрай халадэчай i ветрам свята сапсавала. Прынамсi, нам было yсё роyна, нават горача ва yтульным памяшканнi за круглым столiкам у кутку ад надыханага перагарам паветра i гучных размоy пра мужчынскую салiдарнасць i жаночую логiку, якую мы адмаyлялi цалкам, бо, па нашым разуменнi, у жанчын не можа праяyляцца нiякая логiка, не тое, што жаночая. А з магнiтафона, наyмысна yключанага прыгожымi супрацоyнiцамi бара, чулася: «В голове ни бум-бум, малолетка дура – дурой!»

Даганяцца я адмовiyся i паехаy дамоy. Першае, што мяне здзiвiла, калi я адчынiy дзверы – пах. Гэта быy не мой пах, атручаны танным тытунём, паветра выпраменьвала водар апельсiнавага соку, якi мой арганiзм не yспрымаy i выпрацоyваy iмунiтэт у выглядзе алергii. Я моцна чыхаy, каментуючы кожны чых, нiбы мастацкi фiльм з субтытрамi. Попельнiца сустрэла мяне iдэальнай чысцiнёй i yсмiхалася, як шчаслiвая нявеста y час шлюбу, калi была павiнна трымаць на сабе трупы цыгарэт i попел, сустракаючы мяне гэтым, як хлебам-соллю. На маiм любiмым стале, побач з камп’ютарам, там, дзе павiнен ляжаць непачаты пачак «Прымы», нiбы дыстрофiк, што звесiy ногi y адпачынку, ляжала вiльготная анучка, якой, як я разумеy, хтосьцi выцiраy пыл. Можа, у мяне завёyся цi завялася нейкая барабашка? А можа, я дапiyся да галюноy? Адзiн мой сябар ужо ведае, што гэта такое, нават курс лячэння прайшоy у Навiнках, толькi наyрад цi той курс дапамог невылечна хвораму чалавеку…

З ваннага пакоя пачуyся гук накшталт шуму вады з-пад крана. Можа, ужо канец свету? Марсiяне акупавалi Зямлю, пакуль я свята адзначаy у ГУМе? У добрых традыцыях галiвудскага баевiка я падкрадаyся да дзвярэй ваннай, праз шчылiнку якiх прасочвалася электрычнае святло, трымаючы y выцягнутых руках уяyны пiсталет Сцечкiна. Я адчуваy сябе Брусам Уiлiсам, Арнольдам Шварцэнегерам i Ван Дамам разам узятымi.

Крута распахнуyшы дзверы (дзiyна, але яны не былi замкнутымi на шпiнгалет), я yляцеy у пакой з настаyленым уяyным пiсталетам на yяyнага ворага, якi па шыю сядзеy у ванне, поyнай гарачай вады i пены, i мiла мне yсмiхаyся.

Я больш не адчуваy сябе галiвудскiм баевiком, я адчуваy сябе iдыётам, якi стомлена абапёрся аб вушак i yскудлачыy валасы ад неверагоднасцi yбачанага, таму што y маёй ванне сядзела русалка i мылася маiм шампунем.

– Здрасьце, – стомлена прамовiy я i раптам дадаy: – А што, мора yжо асушылi?

– Што? – звонка рассмяялася русалка. Яна налiла цалюткую далонь шампуню, што нагадваy сыры жаyток, i змяшала яго са сваiмi мокрымi доyгiмi валасамi, якiя мне падалiся тонкiмi злоснымi пугамi.

– Я кажу, чаму вы не y моры? – паyтарыy я. – Цi мора для вас такое вялiкае, што вы абралi вось гэтае…

– Я нiчога не чую, – данеслася да мяне. Яшчэ б! Цяпер русалка нагадвала сапраyднага марсiянскага прышэльца, у мыльных пухiрах i y пене, што нагадвала своеасаблiвую скуру або вопратку. На некаторы час русалка знiкла пад вадой, i я yжо спалохаyся было, цi не yтапiлася яна? Русалка – русалкай, а yсякае бывае, можа, яна развучылася плаваць цi яшчэ вучыцца, напрыклад, рыхтуецца здаваць iспыт на сапраyдную русалку ва yнiверсiтэце? Хто ведае? Можа, яна русалка-студэнтка, таму што занадта яшчэ маладая. Цiкава, у колькi гадоy iм выдаюць дыплом з дазволам працаваць русалкай? У прынцыпе, яны i без дыплома працуюць, дай божа!..

Так-так, зразумела. Дакладна, яна – студэнтка, а я – нешта накшталт фальклорнай практыкi. У яе заданне да iспыту – патапiць каго-небудзь з людзей. Вядома, зараз гэты працэс камп’ютарызаваны, але ж практыка y яе фальклорная, яна любiць даyнiну i хоча yпэyнiцца y неyмiручасцi занятку продкаy. Толькi y ванне цяжка yтапiцца. Не, вядома, калi захочаш, можаш… а цi няма там другога дна, якое вядзе адразу y акiян?..

Тут мяне папрасiлi пакiнуць памяшканне i зачынiць дзверы з таго боку. Я падпарадкаваyся без лiшнiх слоy, сам не ведаючы, чаму, разумеючы толькi адно: тапiць мяне не будуць, i, вiдаць, мая русалка – не студэнтка. А шкада.

Яна выйшла праз некалькi хвiлiн, на хаду выкручваючы, нiбы мокрую, толькi што папаласканую бялiзну, валасы. Але не хвост з залатой лускою трымаy яе раyнавагу, а стройныя прыгожыя чалавечыя ножкi з драпiнкай, вiдаць, ад кашачых кiпцюроy, на левай каленцы, крыху нiжэй края блакiтнага шаyковага халацiка, якi павiнен вiсець у шафе на плечыках. Гэта рэч сястры, якую яна забылася y спешцы забраць з сабой у Італiю, калi ад’язджала разам з мужам-iтальянцам, пакiдаючы мне кватэру. Я iрвануy да шафы, расчынiy дзверцы, пустыя плечыкi торгалiся на вешалцы, як Бурацiна на цвiку.

Яна не была нiякай русалкай. Яна была проста Насцяй, мокрай Насцяй, з зачасанымi назад валасамi, з кавай глыбокiх, крыху раскосых вачэй, з крыху ганарлiвым носiкам i капрызлiвымi вуснамi. Яна была той Насцяй, якая тры днi таму пры размове са мной не паверыла нiводнаму майму слову. Гэта было на «Художниках», пад вечар, калi надвор’е не выпендрывалася, i, хоць сонца yжо зайшло, вецер i хмары не выкарысталi яго адсутнасць. Спакойна, як сонныя вароны, яны сядзелi на правадах прысутнасцi i пазiралi на нас, як мы на тэлевiзар – у чаканнi, калi экран засвецiцца каляровым вiдарысам. Я выпадкова iшоy мiма, мне было па дарозе да метро, i сустрэy даyняга сябра, якога даyно не бачыy. Некалi мы разам вучылiся ва yнiверсiтэце. Зрэшты, калi yспамiнаць кожнага сябра, з якiм я вучыyся i з якiм сустракаyся y той або iншы дзень тыдня цi вечар, – не хапiла б нiякага часу для асабiстага жыцця i кубачка кавы, якую я вельмi люблю, асаблiва з цыгарэтай. Тады я пiy «Крыжачок», якiм пачаставаy мяне сябар i сабрат па пяры Ілля Варанкоy, якi, як i заyжды, знаходзiyся y кампанii прыгожых дзяyчат – паэтак i актрыс, бо лiчыyся лепшым паэтам, што i было насамрэч. Насця не пiла. Яна курыла нейкую дамскую цыгарэту адасоблена ад усiх, седзячы на самым куточку лаyкi, i дрыжэла, хаця было цёпла, у тонкай чорнай куртцы з тканiны падобнай да ядвабу. Верагодна, ёй адной толькi не хапала цяпла, таму што яна не прымала yдзелу y размове, цэнтрам якой з’яyляyся той самы Ілля Варанкоy.

Мне спадабалiся Насцiны вочы i вусны y рамцы шакаладнага колеру, якi заставаyся на белым фiльтры яе цыгарэты нейкiм сiмвалам, прынамсi, мне так падалося. А сама яна знешне нагадала Анжалiку Варум, расейскую спявачку, у лепшыя яе гады, а я на Агуцiна не падобны нi кроплi.

Насця была нiкiм у гэтым згуртаваннi талентаy i амбiцый (апошняга больш), калi не yлiчваць статус малодшай сястры Вiкторыi цi проста Торы, як яе называлi сябры i сяброyкi, вядучай актрысы Тэатра кiнаактора.

Я падсеy да дзяyчыны i сказаy, што сёння цудоyнае надвор’е. Яна запярэчыла. Я спытаy: чаму? Яна адказала: таму што ёй холадна i хутка заляскаюць зубы. Тады я прапанаваy сагрэцца «Крыжачком», дзяyчына прамовiла, што чакала ад мяне лепшага. Чаго лепшага? Невядома.

– З вамi цяжка весцi размову, – заyважыy я.

– А я yвогуле цяжкi чалавек, – не адмаyляла дзяyчына.

– Можна праверыць, наколькi? – па-блазенску падмiргнуy я ёй. Мне было весела, таму што я прыняy колькi градусаy i таму, што трапiy у добрую кампанiю. Мне хацелася развесялiць гэтую адзiнокую заблукаyшую душу…

– Якiм чынам? – не зразумела Насця. Вокамгненна я падхапiy дзяyчыну на рукi i закружыy на месцы. Яна змаyчала, а пасля yзнагародзiла мяне дзвюма балючымi плюхамi i словамi, што я нявыхаваны, сапсаваны i прапашчы чалавек ды яшчэ i мярзотнiк. Я запярэчыy, што гэта не я, што я – беларускi пiсьменнiк усяго… Яна спытала маё прозвiшча, пачуyшы, сказала, што нiколi не тое што не чытала, а i не чула такога.

– Што ж, – цяжка yздыхнуy я, – вы многа страцiлi. А можа, i нiчога.

Я павярнуyся да яе спiнай, закурыy i пайшоy прэч.

– Стойце! – прагучаy загад, нiбы стрэл. Ды толькi мне было yсё роyна. Яна больш не аклiкнула i не дагнала мяне, чаго я, у прынцыпе, i не чакаy, а праз тры днi – такi сюрпрыз.

…Яна сядзела на канапе (на якой зараз ляжаy я), падклаyшы пад локаць падушку, падкурчыyшы пад сябе i схаваyшы пад абарону шоyку ножкi, як золата ад злодзея.

– Фi, Адам, – прамовiла Насця пасля даволi працяглай паyзы, – як смярдзяць твае вочы!

– Яны яшчэ не так будуць смярдзець, – сказаy я, – пакуль ты не растлумачыш, што адбываецца?..

– У жанчын – свае сакрэты! – адзначыла Насця. У наступны момант ейны халацiк накрыy маю галаву, нiбы покрыва – клетку з папугаем. Калi я сцягнуy яго з сябе, Насцi на канапе yжо не было. Яна ляжала y ложку за шырмай, па шыю захiнутая коyдрай, i чакала мяне. Але памiж намi нiчога не адбылося. Я паспрабаваy пацалаваць дзяyчыну y вусны, але яна так ушчыкнула мяне, што прапала yсякая ахвота.

Мы ляжалi побач i проста размаyлялi нi аб чым: пра зоры, якiх амаль не бачна, пра снег i вецер, пра дождж i завiруху, пра сонца i месяц, пра дзень i ноч, пра Кафку i Вулфа… пакуль, стомленыя, не засыналi.




4


– Насця! – паклiкаy я дзяyчыну, але яна не адгукалася, зачынiyшыся y ваннай. Верагодна, пакрыyдзiлася, але я не адчуваy за сабой нiякай вiны. – Насця! – зноy паклiкаy я. Аднак дзяyчына маyчала. Я закурыy. Дым прыемна затуманiy мазгi, якiя yжо заплеснелi бескарыснымi думкамi. Дзверы ваннай адчынiлiся. Насця грацыёзнай хадою кошкi падалася да мяне. Матава-бледны твар яе захоyваy непарушны спакой, нiбыта нiчога не здарылася, але кава вачэй здалася мне такой халоднай, гатовай выплеснуцца i замарозiць у iмгненне yсё жывое. Яна вырвала з маiх губ цыгарэту i зламала яе сутаргавым рухам пальцаy у попельнiцы. Незатушаны цалкам попел разгарэyся зноy i задымiy. Дым падымаyся yгару, як ад кубачка кавы – пара, толькi вось ад той кавы, якая мне падабалася, сыходзiy далёка не пахучы парочак. Насця, вiдаць, пачула, як я валэндаyся з запалкамi, таму i вызвалiлася дачасна з добраахвотнага пастарунка. У мяне склалася yражанне, што дзяyчына прыняла блiзка да сэрца маю хваробу, блiжэй, чым я сам. Нашы позiркi, што сустрэлiся, нiбы два мячы y бойцы, застылi ва yпартай рашучасцi i асабiстай праваце, моцна самкнёныя вусны пакуль адмаyлялiся ад ролi пасрэднiкаy.

Насця першаю апусцiла вочы, якiя адразу пацяплелi, i я прыкмецiy ледзь заyважны, як ад цыгарэты, дымок.

– Табе нельга курыць, – стомлена прамовiла яна i села побач, узяла маю галаву y свае цёплыя рукi з доyгiмi нервовымi пальцамi.

– Я ведаю, – згадзiyся я, абняyшы Насцiны рукi сваiмi, з жоyтымi ад цыгарэт пальцамi.

– Тады навошта?..

– Зразумей, што хутка, нi з таго нi з сяго, нiчога не робiцца, – патлумачыy я. – Як бы я не хацеy, вось так адразу нiколi б не кiнуy курыць. Ды й навошта? Як нi банальна гучыць фраза, што Адам без цыгарэты – не Адам, – гэта праyда.

– Гэта глупства.

– Магчыма. Толькi iначай не атрымаецца. І хопiць пра гэта. Я не збiраюся пакуль на той свет. Куды ты знiкла ранiцай ды яшчэ y маёй кашулi?..

Насця гладзiла мае валасы i не спяшалася з адказам. Мажлiва, яна яго сачыняла, толькi я не хацеy чакаць, пакуль той адказ сфармулюецца y звязны тэкст. Я вызвалiyся з Насцiных пяшчотных рук i падняyся з канапы…

Учорашнiя Насцiны намаганнi разбiлiся, бы аб сцяну гарох. Яна хацела ведаць пра мяне yсё, толькi yсё пра сябе не ведаy нават я сам.

– Навошта табе мая бiяграфiя? – пытаyся y яе. – Няyжо нешта з гэтага зменiцца y свеце? Стабiлiзацыя эканомiкi цi yсе народы раптам спыняць войны, зразумеyшы, што на працягу двух тысяч гадоy займалiся глупствам, i палюбяць адзiн аднаго навечна? Не.

– Я пра цябе зусiм нiчога не ведаю, – цягнула сваё Насця, – акрамя самага горшага.

– Тым лепш, – падсумаваy я. – У цябе ёсць магчымасць да гэтага горшага лепшае прыдумаць. Мы можам фантазiраваць разам.

– Баюся, у мяне не атрымаецца, – прызналася Насця. – Калi я пачну фантазiраваць, – не хопiць часу, каб усё некаму выслухаць, калi я буду распавядаць, нi паперы, калi нешта запiсваць.

– Затое ты паб’еш рэкорд Томаса Вулфа.

– Зараз так нiхто не пiша. На тоyстыя кнiгi няма нi грошай, нi часу, каб iх купляць i чытаць.

– А ты запiсвай на касету. І нiякiх праблем. На касету цi на дыск можна запiсваць бясконца.

– Мяне палiчуць вар’яткай i yпякуць у Навiнкi, – усмiхнулася Насця.

– Я цябе буду наведваць па выхадных.

– Сумняюся.

– Чаму? – не зразумеy я. – Не такi я yжо i дрэнны чалавек…

– Не з гэтай прычыны. – Насця таямнiча прымружыла вочы. – Месца y Навiнках хопiць i для цябе. Нашы палаты будуць знаходзiцца насупраць.

– Не, – запярэчыy я. – Мяне y вар’яты ты не запiсвай. Я-то пры чым?

– А пры тым, што людзi, якiя праслухаюць хаця б частку майго трызнення, запiсанага на касету цi на дыск, зацiкавяцца асобай, пра якую я распавядала, i будуць шукаць i пытацца адзiн у аднаго, што ж гэта за чалавек такi з нестандартнымi паводзiнамi i фiласофiяй жыцця? Запросяць дасье з усiх устаноy, дабяруцца да iнтэрнэту i вылiчаць, што чалавек гэты – Адам, беларускi пiсьменнiк, якога толькi за адзiн род дзейнасцi неабходна iзаляваць ад грамадства, пакуль яно не захварэла на тую ж хваробу, што i вышэй названы чалавек. Яны пазвоняць у дзверы тваёй кватэры, ты не адчынiш, таму што будзеш заняты… За адзiн толькi твой занятак яны без размоy апрануць на цябе смiрыцельную кашулю i як самага буйнага вар’ята павязуць у машыне з закратаванымi вокнамi пад эскортам пяцi велiзарных медбратоy.

Я з цiкавасцю выслухаy Насцiну гiпотэзу, але дазволiy сабе заyважыць, што яны нiколi не дазнаюцца аб тым, што я беларускi пiсьменнiк, таму што y мяне няма нiводнай кнiжкi, а часопiсы такiя людзi не чытаюць.

– Ты забываеш, што я назвала iнтэрнэт, – абяззброiла мяне Насця, але я не здаваyся i сказаy: нават калi яны даведаюцца, што я беларускi пiсьменнiк, каму яны больш павераць? Беларускаму пiсьменнiку цi голасу на касеце або дыску, што належыць невядома каму? На самай справе, на голасе ж не напiсана, хто яго yладальнiк, да таго ж я буду абараняцца…

– Ты не зможаш i пальцам паварушыць, – зноy «апусцiла» мяне Насця, – таму што на табе будзе смiрыцельная кашуля.

– Дык што? – проста, каб штосьцi сказаць, бо слоy я yжо не знаходзiy, нiбыта яны закацiлiся, як капейкi, пад ложак да самай сценкi, дзе шмат павуцiння i павукоy, сказаy я.

– А тое, што палаты нашыя будуць насупраць, – нiбы прысуд, вынесены суддзёю, прамовiла Насця, – будзь упэyнены. А калi сур’ёзна, – прамовiла пасля, – можаш мне нiчога не распавядаць, я yсё адно дазнаюся.

– Якiм чынам? – мне yсё ж такi было цiкава, асаблiва тое, як яна здолела трапiць у маю кватэру, не маючы ад яе ключоy i не ведаючы, дзе я жыву? За сябе я не мог адказваць. Раней цi пазней я выбалбатаy бы yсё пра сябе, толькi слухай, але не зараз, калi yсё так ненадзейна i туманна, бы y адкрытым акiяне, а на табе толькi выратавальны круг i колцамi вакол – акулы.

– Табе скажы! – усмiхнулася Насця. – Калi-небудзь сам даведаешся.

– Калi-небудзь – гэта калi?

– Калi-небудзь.

Мы ляжалi y адным ложку, на адной падушцы, укрытыя адной коyдрай, пры святле вiсячай лямпы, толькi займалiся не адным. Насця выводзiла нейкiя yзоры на тварах Ван Дама i Бандэраса (таксама, як i халацiк, пакiнутых сястрой на сценах) указальным пальчыкам. Магчыма, малявала iм вусы або бароды, або i першае, i другое разам, а магчыма, пацалункi, сляды ад памады мностваy прыхiльнiц. Я, лежачы на жываце i yтыркнуyшыся тварам у падушку, нiбы y пясок, глытаy слiну i час ад часу шморгаy носам, дзейнiчаючы тым самым на нервы Насцi, але нiчога змянiць не мог. Прастуда не выбiрае час i не пытаецца, калi ёй можна прыйсцi y госцi. Як вайна, яна yрываецца y жыццё i здароyе чалавека неспадзявана i iмгненна.

– У цябе было шмат жанчын? – раптам спытала Насця.

– Шмат, – не задумваючыся, адказаy я.

– Я ведала, што менавiта такiм i будзе твой адказ, – задаволена yсмiхнулася Насця. – І з усiмi ты спаy? – спыталася.

– Нi з адной, – зноy не задумваючыся, адказаy я.

– Гэта як? – вiдаць, мой адказ здзiвiy яе. Насця павярнулася тварам да мяне, i зараз мы дыхалi адно адному y твар, удыхаючы пах кожнага асабiста, ад чаго кружылася галава i хацелася большага, чым проста ляжаць i займацца абы чым, толькi не тым, чаго абое жадаем з нечуванай прагай, але не можам сабе дазволiць вольнасцi. Не можам разняволiцца i адпусцiць тармазы, бы y аyтамабiлi, адначасова, як у матацыкле, завёyшы матор, выцiснуць на счапленнi yсё мажлiвае.

– Мяне з кожнай хапала толькi на некалькi дзён, – тлумачыy я. – Мы не паспявалi дабегчы цi дабрысцi да ложка. Я iх выкарыстоyваy як удзячных слухачак, рэкламуючы самога сябе, упiваючыся yвагай да сябе такiх прыгожых дзяyчат, на якiх заyсёды азiраюцца мiма праходзячыя хлопцы i зайздросна думаюць: «Во пашэнцiла казлу…» Калi мой запал высыхаy, як крынiца, мне yжо нецiкава было з той, каму я yсё распавёy, ды й не было аб чым з ёю больш гаварыць, я пераносiy свой позiрк на iншую, i паyтаралася тая ж карцiна.

– А яны не бiлiся памiж сабой?

– Не, дзякаваць богу.

– Ты хочаш сказаць, што мне пашанцавала? У наш век знайшла адзiнага на yвесь свет дарослага чыстага чалавека?!

Колькi часу мы глядзелi адно адному y вочы. Насця не верыла мне, а паверыць у праyду мною сказаных слоy ёй вельмi хацелася, як хацелася yведаць, што y маiх думках, цi сапраyды я адношуся да яе з пяшчотай i каханнем, цi прытвараюся. Я не баяyся ейнага позiрку, не баяyся патануць у топкай багне разлiтых кавай вачэй, таму што, як нiколi нi з кiм, з ёю быy шчырым. Я казаy праyду, што здаралася вельмi рэдка. Ды я i не манiy нiколi, проста праyду трэба было шукаць на задворках i завулках слоyных вулiц i кварталаy. Насця паверыла, спадзяюся, бо сказала, што ГЭТА менавiта i хацела пачуць ад мяне, хоць штосьцi праяснiла для сябе. А мне чамусьцi нясцерпна захацелася есцi; галодныя спазмы страyнiка выконвалi ледзь не сiмфонiю Шастаковiча, патрабуючы ежы, толькi дома y мяне нiчога не было. Апошнюю тушонку мы з Насцяй даелi перад тым, як я прыняy лекi, i пасля таго, як пакурыy. Я адчуваy сябе так, быццам, калi чаго-небудзь не з’ем у блiжэйшы час, – памру. Пра сваю бяду я распавёy Насцi.

– Есцi сярод ночы? – здзiвiлася яна. – А ты не можаш патрываць да ранiцы?

– Не магу. Арганiзм патрабуе, не чуеш?

Быццам у доказ, у страyнiку пачуyся паланэз Агiнскага, прычым Насця пагадзiлася, што гэта быy менавiта паланэз i менавiта Агiнскага.

– У мяне дома ёсць макароны, – прамовiла яна. – Калi хочаш, можам паехаць.

– А бацькi? – спытаy я. Зрэшты, бацькi мяне не хвалявалi, я проста так спытаy, дзеля прылiку, таму што згадзiyся ехаць з першых яе слоy. Ды Насця запэyнiла мяне, што бацькi y камандзiроyцы i прыедуць толькi y нядзелю, а Торы – у Варанкова, да таго ж у iх хутка вяселле.

Апранаючыся, я зноy спытаy Насцю пра тое, што мяне турбавала, у прыватнасцi, цi ёсць у яе сала?

– Знойдзем, – запэyнiла яна.

Апрануyшыся, абуyшыся, я здзiyлена пазiраy на Насцю, якая сядзела на ложку, хутаючыся y халацiк, i цiха смяялася.

– Што такое? – не зразумеy я.

– Ты падумаy, на чым мы паедзем? Я не надта блiзка жыву, каб датопаць на сваiх дзвюх, – прамовiла Насця.

– На тралейбусе, вядома. – Я зусiм забыyся, што зараз ноч i нёс нейкую бязглуздзiцу, а Насця не пераставала смяяцца. Мяне, як мне здавалася, ейны беспрычынны смех раздражняy.

– Чаго ты смяешся? – пытаyся я. – Давай разам пасмяемся…

– Тралейбус ажно да пад’езда падкоцiць, мiстар Адам? – працягваючы смяяцца, сказала дзяyчына.

Тады я дапяy прычыну ейнага смеху i yсмiхнуyся сам.

– Трэба выклiкаць таксоyку, – прамовiy я. – Толькi грошай у мяне няма.

– Твае праблемы, – усё яшчэ смяялася Насця. – Ды я жартую, – прамовiла пасля, – выклiкай.

Насця зноy апранула маю кашулю i мае джынсы, таму што y ласiнах, у якiх прыехала да мяне, па такiм надвор’i можна памарозiць усё, што заyгодна. І замiж ейнай куртачкi я даy ёй сваю скуранку, сам апрануy плашч. Насця яшчэ начапiла маю бейсболку i шакiравала сваiм выглядам таксiста, але варта ёй было толькi yсмiхнуцца, як таксiст – сталых гадоy сiваваты мужчына з жывоцiкам ад ужывання пiва – таксама расплыyся ва yсмешцы, паказаyшы свае рэдкiя жоyтыя пракураныя зубы.

Мы забралiся на задняе сядзенне, а таксiст наyмысна для нас уключыy радыё, па якiм якраз спявала Анжалiка Варум. Насця пачала падпяваць спявачцы y прыпеве. Таксiст прыглядаyся да Насцi i прыслухоyваyся, пасля абярнуyся да нас, тым самым ледзь не перакулiyшы машыну y кювет, таму што прызнаy у Насцi вядомую спявачку.

– Вы – гэта… вы? – здзiyлена спытаy таксiст, пераводзячы позiрк i тоyсты yказальны палец з абгрызеным пазногцем з Насцi на прыёмнiк. Насця толькi згодна хiстала галавой.

– А як жа Лёнiк? – зноy запытаy ён, утаропiyшыся y мяне. – Хаця… маyчу-маyчу. Справа маладая…

Усю далейшую дарогу ён не закрываy рота i yсё паyтараy, што заyтра раскажа таварышам, як вёз вядомую зорку расейскай эстрады, i нiводзiн не паверыць. Каб паверылi, Насця з задавальненнем дала яму аyтограф i нават напiсала колькi слоy у ягоным нататнiку, калi мы прыехалi.

– Эх, Лёнiк, Лёнiк… – чулi мы, падыходзячы yжо да дзвярэй пад’езда Насцiнага дома. – Лёс у нас такi…

Апошнiя словы заглушыy заведзены матор машыны. Мы, апынуyшыся за дзвярыма пад’езда ля выклiканага лiфта, далi волю смеху, якi разбiраy нас яшчэ y машыне. Насця хапалася за жывот i, сагнуyшыся, хадзiла туды-сюды каля лiфта, я, прыхiлiyшыся да сценкi, аб’ехаy па ёй унiз, на кукiшкi, i закашляyся ад смеху.

Смех смехам, але я хацеy есцi. Мы не вiнаватыя, што таксiст палiчыy Насцю за Анжалiку Варум, а мяне – за шчаслiвага супернiка Агуцiна. Насця не вiнаватая y тым, што падобна на спявачку, я не вiнаваты y тым, што не падобны на Агуцiна. Ва yсiм вiнаваты мой страyнiк, якi зараз выконваy мелодыю песнi «Февраль», якую спяваюць Агуцiн з Варум, i лiфт, якi, як высветлiлася, не працаваy, i нам давялося пешшу yзыходзiць на пяты паверх.

Як толькi мы зайшлi y кватэру, Насця запiхнула мяне, як кнiгу y шафу, на кухню, забаранiyшы пад страхам смерцi выходзiць, асаблiва заходзiць у ейны пакой. Праyда, я нiкуды i не збiраyся выходзiць з кухнi. Знайшоy невялiкую каструльку, налiy у яе вады з-пад крана i паставiy на газ; сеy на зэдлiк каля акна, крыху адсунуyшы стол, каб пралезлi ногi, i стаy чакаць, пакуль вада закiпiць i Насцю з макаронамi.

Нiбы красуня з галiвудскага блакбастара, у адной белай камбiнацыi, што аблеплiвала цела, быццам гумай, Насця з’явiлася y калiдоры, якi вёy як на кухню, так i ва yсе пакоi (iх было тры). Камбiнацыя ледзьве закрывала клубы i давала магчымасць насалодзiцца выглядам пругкiх апельсiнавых грудак.

Насця села насупраць, паклала локцi на стол, паглядзела на мяне, потым дастала з палiчкi нада мной нейкi нумар «Плэйбоя», разгарнула на патрэбнай старонцы i падсунула блiжэй да мяне, каб я yважлiва разгледзеy тое, што там было адлюстравана.

– Ты можаш паyтарыць часопiсную рэальнасць прама зараз, – таямнiча прашаптала яна.

– Ведаеш, я як-небудзь пасля, – прамовiy я, уволю нагледзеyшыся на вэрхал у часопiсе з каляровымi фотаздымкамi.

– Як хочаш, – так жа таямнiча адказала яна i паклала часопiс на месца.

Закiпела вада. Я yсыпаy макароны з пакецiка, што падала мне Насця, размяшаy iх i пасалiy.

– Я заyважыла, ты любiш шаyковыя рэчы, – прамовiла Насця. Яна сядзела насупраць мяне, не змяняючы паставы.

– І што з таго? Выкшталцонасць падабаецца не толькi дамам. А я yсё жыццё марыy спаць на шоyку i шоyкам накрывацца, – адказаy я. – Толькi не давялося пакуль.

– А халацiк? Ты яго апранаy?

– Не мой фасон. Да таго ж, шоyк глядзiцца i пасуе жаночаму целу. Можна сказаць, што толькi на жаночым целе мне шоyк i падабаецца. Дарэчы, у беларускай мове ёсць слова нашмат прыгажэйшае, але з тым жа значэннем – ядваб.

– Што ж, – сказала Насця, – сёння цябе чакае ядваб i не толькi… – Таямнiча падмiргнула.

Пакуль мы абмяркоyвалi асабiстыя густы, макароны зварылiся. Насця хацела yжо вылiваць ваду, але каструльку я y яе адабраy, апёкшы руку пры гэтым. Нi y якiм разе y страве, якую я гатаваy, нельга вылiваць ваду.

– Нясi сваё сала, – распарадзiyся я, нiбы дома.

Нарэзаyшы сала, я yкiнуy яго y каструльку, затым кубiк «галiны-бланкi» i yсё размяшаy. Цяпер патрабаваyся час, каб страва адстаялася, вада yвабралася y макароны.

– Пакуль дачакаешся, калi твая белiберда адстаiцца, можна памерцi, – закапрызiла Насця i дадала: – А ты yпэyнены, што гэта можна есцi?

– Яшчэ як, – запэyнiy я. – У iнтэрнаце, калi я быy студэнтам, гэта была наша yлюбёная страва.

– У такiм разе… – Насця yзяла лыжку i загрукала ёй аб вугал стала, з нецярпеннем чакаючы, калi я скажу «дабро». – Цiха! – Раптам спынiла сябе i паклала лыжку, не, не паклала, адшпурнула, як гнiлы яблык, з якога паказалася галава чарвячка y кепцы з тварам каyказскай нацыянальнасцi i прамовiла «Слюшай, абыдна, да?»

– Што такое? – занепакоiyся я, трывожна прыслухоyваючыся да ночы, якая афрыканскiм азадкам намагалася выцiснуць вокны.

– Чаго ты спалохаyся? – засмяялася Насця. Вiдаць, у мяне сапраyды быy спалоханы твар, таму што я насамрэч падумаy, што здарылася нешта сур’ёзнае. – Я проста yспомнiла, што y нас ёсць вiно. Будзеш?

– Чаго ты пытаешся? – Ад колькi кропелек спiртнога я нiколi не адмаyляyся, але гэта не азначае, што я алкаголiк.

– Праyда, яно самаробнае, – гаварыла Насця, вымаючы пляшку з драyляным коркам са сценнай шафачкi. Краем вока я заyважыy, што адной пляшкай самаробнага вiна запасы Насцiнага бацькi не абмяжоyвалiся. Там стаялi i гарэлка, i каньяк. Добры, вiдаць, пiток…

Насця адкаркавала бутэльку сама i сама ж разлiла вiно па фужэрах, якое мы смакавалi разам з макаронамi. Было так смачна, што здавалася, нiчога смачнейшага не пiy i не еy нiколi. Нарэшце мой страyнiк супакоiyся i заснуy Сцяпашкаю з перадачы «Добрай ночы, малышы!».

…Насцiн пакойчык быy невялiкi. Там стаяy ложак, пiсьмовы стол, на стале – камп’ютар з прынтарам, крэсла-вярцёлка, вялiзная дубовая шафа, сцены абклеены ружовымi шпалерамi з пацалункамi. Кнiг было мала i y асноyным паэзiя: Ахматава, Цвятаева, Хадасевiч, Блок, Верлен, Рэмбо, Бадлер, Апалiнэр, Лорка, По, Кiтс, Элiат, Уайлд, Ясенiн, Морысан, Цой, К. Вараб’ёy – «Забiты пад Масквой». На пiсьмовым стале ляжала адкрытая на 189-й старонцы кнiга. Я адгарнуy фарзац: У. Барроyз – «Мяккая машына». Цiкава-цiкава…

– Ты доyга яшчэ? – нецярплiва вымавiла Насця. Яна yжо ляжала пад коyдрай, чакаючы, пакуль я распрануся. Я, мiж тым, быy зацiкаyлены падборам кнiг на палiцах. Седзячы на ложку, аслабанiyшы адну нагу з джынсаy, я спытаyся, адкуль у яе Барроyз, таму што iмя апошняга з шэрагам паэтычных iмён нiяк не стасавалася. Іх немагчыма было параyнаць…

– Гэта Варанкоy даy пачытаць, – сказала Насця. – Барроyз – яго любiмы пiсьменнiк.

– І як ён табе? – вызвалiy я другую нагу.

– Я yжо другi месяц чытаю, – адказала Насця. – Мне нават у рукi кнiгу браць агiдна.

– Ясна. Далей можаш не распавядаць.

– А ты чытаy?

– Чытаy.

– І…

– Што i?

– Твае yражаннi?

Я крыху падумаy i сказаy:

– Вярнi кнiгу Варанкову i болей не чытай яе. Насця адвярнулася да сценкi.

Я павесiy джынсы на крэсла.

– Выключы святло, – прамовiла Насця y сценку. Гук атрымаyся, нiбы з трубы. – Але спачатку yключы магнiтафон.

– Якую касету? – падышоy я да падаконня, на якiм пузацiyся прайгравальнiк.

– Там ужо yсё пастаyлена, – нервова прамовiла Насця. – Нацiснi «плэй» i выключы святло.

Я нацiснуy на «плэй», апарат запрацаваy, але дынамiкi маyчалi. Разгублены, я павярнуyся да Насцi. Яна перавярнулася на жывот, падтрымлiваючы галаву рукамi, локцi танулi y вораху шоyка, нiбы y зыбучых пясках.

– Усё нармальна, – усмiхнулася яна, аблiзнуyшы вусны язычком, нiбы ласка. – Хадзi да мяне… Выключы святло… Я хачу сказаць, што даyно не дзяyчынка…

– Можаш не тлумачыць, я даyно гэта зразумеy.

Нечакана мяне аглушыла вельмi моцная i цяжкая музыка, я ажно падскочыy. Гэта быy Курт Кабэйн.

– Ты ведаеш, як гэта робiцца? – намагаючыся перакрычаць музыку, пракрычала мне y вуха Насця.

– Здагадваюся, у кiно бачыy…– прашаптаy я сам сабе.

…У тую ноч Насця спярша, нiбы настаyнiца, праверыла на што здатны я, пасля вучыла мяне yсяму таму, што ведала i yмела сама. Толькi пад ранiцу мы заснулi. Прачнуyся я тады, калi сонца yдарыла па вачах, нiбы пугай. Насцi побач не было. Вiдаць, яна yжо прымала душ. Мне да млосцi захацелася курыць. Я yцiснуyся y джынсы i зайшоy на кухню. Адкрыy фортку i запалiy «прымiну».

З клазета пачуyся характэрны гук злiyнога бачка, дзверы адчынiлiся. Падцягваючы спартыyнае сiняе трыко з белымi лампасамi, на мяне глядзеy вусаты, што Сталiн, дзядзька з голым торсам i татуiроyкай на плячы y выглядзе змяi i кароны.

– Курыць у хаце нават я не дазваляю сабе, – прамовiy дзядзька. – На лесвiчнай пляцоyцы – калi ласка.

Гэта быy Насцiн бацька, не iначай. Яна гаварыла, што ён у камандзiроyцы, i я, як той дурань, спытаyся:

– Вы толькi што вярнулiся?

– Адкуль? – не зразумеy Насцiн бацька.

– З камандзiроyкi…

– Я толькi што вярнуyся з прыбiральнi, а гэта не адно i тое ж, – сказаy Насцiн бацька i рэзка змянiy тэму. Ён паведамiy, што Насця пакiнула мне цыдулку i дадаy ад сябе, што я доyга сплю. На маё пытанне, дзе сама Насця, яе бацька рассмяяyся мне y твар i адказаy, што я, калi яшчэ буду так доyга спаць, прасплю yсё на свеце.




5


– Я буду жыць доyга-доyга! Бачыш, якая y мяне лiнiя жыцця на далонi? Пад дзевяноста, калi не болей. Прыгожай бабулькай, у коле шматлiкiх унукаy i праyнукаy, я буду сядзець у крэсле i вязаць iм швэдары, шалiкi i рукавiчкi. Ану пакажы сваю далонь!.. Ведаеш, тваё жыццё кароткае будзе…

– Як перадсмяротны хрып?

– Не, як песня цыгарэты.




6


Насця вучылася на трэцiм курсе ва yнiверсiтэце замежных моy на iтальянскiм аддзяленнi. З цыдулкi, пакiнутай ёю, я даведаyся, што пасля заняткаy яна, блiжэй да вечара, адразу прыедзе да мяне. Гэта радавала, але i засмучала адначасова, бо памiж днём i вечарам я не ведаy, куды сябе падзець. Ды нядоyга думаючы, рушыy на Захарава, па дарозе мяркуючы завiтаць да выдатнага празаiка Андрэя Федарэнкi, якi працаваy у часопiсе «Полымя». На жаль, паразмаyляць з iм не yдалося, бо, як мне паведамiлi, Андрэй узяy адпачынак i з’ехаy разам з жонкай на Гомельшчыну. Нiчога iншага не заставалася, як iсцi ва yнiверсiтэт замежных моy, якi насупраць рэдакцыi, не таму, што ён быy побач, а таму, што захацелася есцi, а, як вядома, любая навучальная yстанова мела свой буфет.

Я yзяy кавы i нейкiя незразумелыя булачкi чырвонага колеру. У прынцыпе, кава таксама не была кавай, але гэта yжо дэталi. І я пiy каву, не адчуваючы нi смаку, нi задавальнення, нiбы жуйку жаваy, з якой даyно yцёк сок. Я нi аб чым не думаy, але не заyважыy, як да мяне падсеy Андрэй Шакель – мой даyнi сябра, ён працаваy тут. Андрэй паклаy свой берэт на столiк, расшпiлiy скуранку i пазiраy на мяне глыбока пасаджанымi блакiтнымi вачыма з-пад навесу броваy.

– Ты што, муху праглынуy? – спытаy ён толькi таму, што не любiy маyчаць. Увогуле, Андрэй называy сябе «артыстам гутарковага жанру» i падпрацоyваy ды-джэем на «Радыё-стыль».

– Што? – нiбы з таго свету, незразумела зiрнуy я на яго.

– Па-першае, спачатку павiтацца трэба, – упiкнуy Андрэй, – а пасля yсё астатняе…

– У цябе ёсць нейкiя прапановы? – абыякава спытаy я, таму што yсе прапановы Шакеля я ведаy, як свае пяць пальцаy. Зараз ён паклiча мяне y бар, што на другiм паверсе ГУМа, за мой кошт. Я не памылiyся i адразу папярэдзiy, што грошай у мяне няма.

– Я частую, – ляпнуy ён мяне па плячах.

– Ты разбагацеy? – не паверыy я.

– Амаль. Дзядзька даслаy з Тамбова грошы. Зразумела! Калi дзядзька насамрэч даслаy грошы, значыць, Шакель i сапраyды багаты. Пытанне, наколькi?..

– Ідзеш? – зiрнуy ён скоса на мяне.

– А куды я падзенуся?..

Не паспеy я вылезцi з-за столiка, як позiрк зачапiyся за мае ж джынсы, апранутыя на Насцi, што стаяла метрах у дзесяцi ад нас i мiла размаyляла з яшчэ адным маiм сябрам, якi праз некаторы час ахрысцiць мяне «сябрам у двукоссi», – Сержам Мiнiчам. У адрозненне ад Шакеля, якi лiтаратурай не займаyся нiколi, толькi чытаy, Серж спрабаваy сябе i y паэзii, i y драматургii, зараз паспяхова аб’язджаy прозу малой формы. Маючы несумненны талент лiтаратара, Мiнiч усё адно пiсаy дрэнна. Ён не разумеy, цi не хацеy разумець, што пiша дрэнна, i працягваy у тым жа духу. Можа, ён i добра пiсаy, я не ведаю, толькi мой пункт погляду на яго творчасць быy адмоyны. Колькi я не раiy яму паболей чытаць, ён нiколi не слухаy i казаy, што я ад зайздрасцi так кажу. Добра, хай пацешыцца, можа, я i сапраyды зайздрошчу яму?..

Усмiхаючыся y свае кашачыя вусы, паядаючы Насцю крумкачынымi вачыма, Серж перамiнаyся з адной крывой нагi на другую, слухаy, вiдаць, з вялiкiм задавальненнем Насцiн голас. Менавiта голас, а не тое, што тым самым голасам прамаyляла дзяyчына. Я ведаю, што Насцю немагчыма зразумець, затое голас ейны так заварожвае i замаражвае, што адмарозiць здатны толькi ейны ж смех, вельмi падобны на д’ябальскi.

– Ты чаго застыy? – спытаyся y мяне Шакель.

– Ды так… – махнуy я рукой. – Пачапалi.

Я яшчэ паспеy угледзець, як Серж пацалаваy Насцю. Дзякуй богу, я яшчэ быy не п’яны, iначай наламаy бы дроy. Я проста прайшоy мiма, прыкусiyшы губу. Яна мяне не заyважыла, таму што пасля пацалунку я пачуy той самы незабыyны ейны смех. Ёй было весела з Мiнiчам? А яму… часу не хапае на занятках гутарыць са студэнткамi, знаёмячы iх з гiсторыяй айчыннай лiтаратуры, што ён клеiцца да iх у вольны час?.. Я не раyнiвы, але да такой ступенi захацелася напiцца, каб пасля даць волю рукам, каб крышыць i ламаць усё на сваiм шляху.

Кропелька крывi скочыла, нiбы ваверчаня, на падлогу, затым – другая, трэцяя… Я быy падобны на вампiра з пакусанай губой, з якой цякла кроy.

– Мiкола, ты б гэта… – павярнуyся Андрэй да мяне, – памыy бы як-небудзь свой фэйс, а то yвесь народ напалохаеш.

– Сумняюся, – злосна сплюнуy я кроy на падлогу, – наш народ ужо нiчога не баiцца.

– Ну, усё адно непрыгожа y такiм выглядзе з’яyляцца y грамадскiм месцы…

– А хто сказаy, што я менавiта y такiм выглядзе з’яyлюся y тваiм паршывым, непрытульным бары, дзе нават курыць нельга!..

Я не ведаy, што са мной адбывалася. Дакладней, я разумеy, што злую i злосць утаймоyваю на нi y чым не вiнаватым Андрэi, ды нiчога не мог з сабою зрабiць… Кроy я не змыy. Размазаy рукою па твары, як iндзеец, затым абслiненымi пальцамi абцiраy. Андрэй толькi пацiснуy плячыма. Гэта самае меншае, што ён мог зрабiць, i бяскрыyднае, таму што яму хапiла розуму i пакруцiць пальцам ля скронi, прынамсi, маёй.

На метро мы хутка даехалi да «Кастрычнiцкай». Не люблю метро. За тое, што дыхаць няма чым. Такое адчуванне, што жывым замураваны пад зямлёй, дый таyкатня гэтая… штурханiна… На злом галавы людзi пруцца y вагоны, не даючы iншым выйсцi, а пасля сварацца. Дарэчы, у такой цясноце вельмi зручна забiць чалавека пры дапамозе yкола. Нiхто не заyважыць, а мёртвы чалавек яшчэ будзе стаяць. Ён грукнецца пазней, як манекен, i па iм пройдзе натоyп i нават не абернецца, каб паглядзець, на што наступiy. Падумаеш, адзiн чалавек «капыты адкiнуy». Адным меней, адным болей… Нехта спажыве больш паветра замiж яго…

А y бары было душна. Што y метро, што y бары – усё адно. Да таго ж, i месцаy, як заyсёды, вольных не назiралася. Хаця не, Андрэй заyважыy, як з вуглавога столiка ля самай сценкi прабiралiся да выхаду дзве парачкi, i ён ламануyся, пакуль не занялi, да аслабоненага месца, кiнуy на крэсла сумку, куртку павесiy на спiнку. Я не стаy распранацца, хоць было душна. Мяне калацiла, як у лiхаманцы, а перад вачыма стаяла Насця з запракiнутай назад галавой i залiвiста смяялася з мяне, трымаючы пад руку Мiнiча, якi таксама пасмiхаyся. Я моцна бразнуy кулаком па столiку. Цудам не разбiлiся пустыя пляшкi з-пад пiва, пакiнутыя нашымi папярэднiкамi. Яны падскочылi, як салдаты на плацу, i скацiлiся, пхаючы адна адну, нiбы наперагонкi, баючыся некуды спазнiцца, на падлогу, пад ногi мне гранатамi. Пластыкавыя сподкi са скамечанымi трохвугольнiкамi сурвэтак не зварухнулiся з месца, нiбы былi прылепленыя, а шклянку з нявыкарыстанымi сурвэткамi я паспеy утрымаць i паставiy на месца.

Шуму я нарабiy.

Абслугоyваючы персанал прыгразiy выклiкаць ахову. Андрэй супакоiy усiх сваiм языком, аб нечым «грузячы», а пасля пытаючы, цi ёсць халодная гарэлка? У рэшце рэшт, якая рознiца, халодная яна цi цёплая, усё адно – гадасць, якую чамусьцi з задавальненнем п’юць. Не ведаю, як Андрэю, а мне без рознiцы…

– Ты чаго буянiш? – паставiy Андрэй дзве шклянкi па сто грамаy гарэлкi на стол.

– Прабач, я не хацеy, – выцiснуy з сябе.

– Ты не y мяне прабачэння прасi, а y тэхнiчак, што тут прыбiраюць.

Андрэй зноy адышоy. Вiдаць, за рэштай. Я падняy пляшкi i аддаy iх прыбiральшчыцы, якая нават стол выцерла вiльготнай анучкай, хоць ён i быy чысты. Яна не крычала i не сварылася на мяне. У ейным позiрку я заyважыy толькi спагаду i разуменне, маyляy, з кiм не бывае.

Андрэй вярнуyся з двума пластыкавымi стаканчыкамi, у якiх была празрыстая вадкасць з бурбалкамi.

– Гэта што, мiнералка? – спытаyся я.

– Джын-тонiк, – адгукнуyся Андрэй. – Ты б хаця дапамог мне цi што, – прамовiy пасля. Я падняyся, каб дапамагчы, але ён пасадзiy мяне назад: – Сядзi yжо, гора!..

Андрэй яшчэ прынёс два гарачыя бутэрброды з каyбасой на пластыкавым сподку, тады yжо сеy.

– За што п’ем? – падняy я шклянку, разглядаючы праз яе адным вокам свой палец, якi набыy нечуваныя памеры i нагадваy удава. Калi я перастаy разглядваць яго праз шклянку, ён быy ужо звычайным пальцам, тым, якiм паказваюць «фак», а затым за гэты паказ атрымоyваюць у лыч, праyда, вельмi рэдка, гледзячы на каго нарвешся…

– За што, за што? – перадражнiy Андрэй. – Крыyдзiш ты мяне. За нас, за каго яшчэ?

Выпiлi з тым разлiкам, што налiтыя сто грам расцягваем на тры заходы, запiлi джын-тонiкам, якi меy пах лесу, дакладней, елкi, паадкусвалi бутэрброды. Я ледзь не yзвыy ад нечаканага болю. Бутэрброды былi гарачыя, i я апёк свежую рану на губе.

– Асцярожней трэба быць, – адзначыy Андрэй, тады спытаy: – Чаго такi змрочны?

– Ды нiчога, – адмахнуyся я. – Так, жыццё заела.

– Праблема з кнiжкай?

– Ды не. Выйдзе кнiжка месяцы праз тры-чатыры. Справа не y ёй.

– А y чым?

– Ува мне, калi хочаш.

– І што за справа такая?

– Закахаyся я.

Андрэй моцна з задавальненнем рассмяяyся.

– Што я такога смешнага сказаy? – незалюбiy я.

– Здагадайся сам, – смяяyся Андрэй. – За апошнiя два месяцы ты мне казаy аб гэтым разоy дзевяць, гэта як мiнiмум, Казанова хрэнаy!

– Цяпер зусiм iншае…

– Так-так-так-так, ты мне гэта будзеш казаць, сур’ёзны мужчына, разумееш…

– Я як нiколi сур’ёзны.

– Давай i вып’ем за гэта. Выпiлi.

Ды я не мог расказаць яму пра Насцю. Раней расказваy усё. Мы разам смяялiся з маiх аповедаy, як з анекдотаy, але не y гэты раз. І, хоць мы сябравалi з Андрэем даyно, лiчы, з першага курса фiлфака, якi я кiнуy на трэцiм, каб добраахвотна пайсцi y войска, а Андрэй паступiy у магiстратуру, нават яму, па крайняй меры зараз, я не мог нiчога расказаць пра Насцю. Не той выпадак. Ды цi й, папраyдзе, кахаy я яе? Я не ведаy. Толькi мне было непрыемна бачыць яе поруч з Мiнiчам. Мiж намi прабегла чорная кошка на глебе густаy i лiтаратуры. А раней клялiся y вечнай дружбе. З жудасцю я зразумеy, што y мяне няма таго адзiнага сябра, якому льга было б у нечым самым патаемным i глыбока асабiстым прызнацца, даверыцца i быць упэyненым, што гэта не разляцiцца па бяздротавым тэлефоне па yсiх знаёмых… Андрэй? Ён лiчыць мяне адным з лепшых сяброy, не аднойчы казаy пра гэта, прызнаючы y дадатак мой талент i шкадуючы, што y нашай краiне няма магчымасцi на сваiм таленце зарабляць. Але я не мог разбiць нябачны памiж намi турнiкет некаторага непаразумення. Андрэй вельмi лёгка адносiyся да маiх заляцанняy i чарговых раманаy. Ён не верыy, што y мяне магчыма калi-небудзь нешта сур’ёзнае. Не той я чалавек, па яго меркаваннi.

– За сяброy!

Мы зноy выпiлi. Дарэшты. Андрэю здалося, што мала. Мне таксама, але працягваць п’янку y гэтым душным бары мне не хацелася, хоць ён быy даволi yтульным. Мне не падабалася y iм. Па-першае, я хацеy курыць, а гэта забаранялася, па-другое, закусь – занадта кусачая. Куды лепш было б узяць пляшку i накiравацца да закусачнай, яна ж пад бокам, насупраць ГУМа, варта толькi дарогу перайсцi. Да таго ж, там танныя чабурэкi i салата, а яшчэ мая добрая знаёмая Галiна Аляксандраyна – загадчыца закусачнай. Яна яшчэ была не старой кабетай з прыемнымi рысамi твару, трошкi таyставатая, але толькi трошкi. Я з ёю пазнаёмiyся, калi мы неяк пiлi там. Я сказаy, што крыху пiшу i падпiсаy нумар часопiса, у якiм была толькi што надрукавана мая паэма. З таго часу yвесь персанал вiтаyся са мной, як з жаданым госцем. На самай справе, чаму б нам не перабазiравацца да Галiны Аляксандраyны? Танней абыдзецца. Чым пераплачваць за гарэлку, беручы яе на разлiy, лепш не выпендрывацца, а yзяць пляшку i, як сур’ёзным мужчынам, распiць. Андрэю не падабалася толькi тое, што y закусачнай не было як сесцi i сталы драyляныя хiсталiся, як караблi на моры. Аднак жа i мы yжо не роyна хадзiлi. То аднаго зачэпiш, пакуль выйдзеш з ГУМа, то другога, то трэцяга… У рэшце рэшт, Андрэй згадзiyся на маю прапанову i на першым паверсе yзяy бутэльку «Настойкi партызанскай», iншага нiчога не было, але i настойка – рэч добрая. Пакурыyшы y пераходзе пад музыку валацужных музыкаy, у якiх адсутнiчаy не толькi голас, але i слых, мы падалiся да закусачнай. Як я i казаy Андрэю, нам былi рады i пагрэлi самыя тоyстыя i вялiкiя чабурэкi.

Заняyшы столiк, хутчэй, лодку, адрозненне складалася толькi y тым, што на гэтай лодцы сядзелi не мы, а нашыя локцi, мы выпiлi яшчэ, i яшчэ, i яшчэ… не зважаючы на час i наведвальнiкаy. Андрэй пачаy скардзiцца на асабiстае жыццё, на недахоп грошай i кахання… Я крыва yсмiхнуyся. Яшчэ б… у скуранцы за сотку баксаy можна i пажалiцца. А наконт кахання… Калi б Андрэй не быy такiм дурнем… дзевак – бяры, не хачу. Дык не хоча! Навошта тады жалiцца? Таму што я сябар? Але я магу такую тыраду выдаць наконт свайго матэрыяльнага i духоyнага становiшча, што нiякi Жырыноyскi, будзь ён побач, не затыкнуy бы мне рот.

– Веру, веру, – асадзiy назад Андрэй, – я i без таго ведаю тваё становiшча, – дадаy ён.

Стаяць ужо было цяжкавата, а стол усё некуды ад’язджаy цi адплываy, цi гэта мне толькi здавалася? Ужо насупроць стаяy не адзiн Андрэй Шакель, а цэлыя тры, i yтрох нешта даказвалi пра Югаславiю. Не, Мiлошавiч не дачакаецца, каб я добраахвотна рушыy яму на дапамогу, нават у якасцi журналiста. Мне хапiла два гады таму Таджыкiстана, дзе прастрэлiлi нагу i праламiлi чэрап. Дасюль свячуся дзiркай, уяyляючы добрую мiшэнь…

– Лiняць трэба адсюль, – казаy Андрэй. – Вось скончу магiстратуру, пагляджу, мабыць, з’еду y Нямеччыну…

– Ненавiджу немцаy! – выпалiy я. – Усiх бы пастраляy.

– …Мне толькi мацi шкада, – працягваy Андрэй. – Мабыць, з-за яе i трымаюся яшчэ гэтай краiны…

– …«И никому не дочь, и никому не жена»… – зацягнуy я. Андрэй мне крыху дапамог дацягнуць песню, а пасля мы дапiлi тое, што засталося.

На свежым паветры закурылi. Андрэй зiрнуy на гадзiннiк i пачаy развiтвацца. Яму трэба было паспець на электрычку, бо жыy ён у Койданава. Мы пацiснулi на адвiтанне рукi, i ён паспяшаyся да метро.

Я крыху пастаяy, дакурыy. Андрэй курыy «Бонд», але нiколi не частаваy мяне цывiльнымi цыгарэтамi, бо я iх сам не yспрымаy, аддаючы перавагу гродзенскаму тытуню, якi, калi шчыра, нiчым не патыхаy. Трава – трава i ёсць, пацяруха нейкая, але чамусьцi падабалася.

У мяне заплюшчылася адно вока. Але не па маёй вiне. Мiма прайшлi дзве дзяyчыны, яны i выклiкалi на маiм твары такi манеyр. Я паспрабаваy было прычапiцца да iх, але куды там… Пакуль я рабiy адзiн крок, яны паспявалi прайсцi дзесяць. Увогуле, мае ногi былi нiбы драyляныя, да таго ж iшоy я не y той бок. Мабыць, ногi гэта адчувалi, таму i yпарцiлiся. Я павярнуyся на 180 градусаy. Гэта мне каштавала хвiлiны жыцця. Вецер так закруцiy, што я адчуy сябе юлой, а калi ён суняyся, пада мной усё калывалася, нiбыта я плыy на плыце. Я баяyся i адзiн крок зрабiць, бо хто ведае, што мяне чакае па-за плытом, а раптам там твань якая-небудзь… Лепш я пачакаю, пакуль плыт сам мяне даставiць, галоyнае, правiльна кiраваць.

На гарызонце паказаyся слуп. Ён усё наблiжаyся i наблiжаyся, маючы нейкую дзiyную афарбоyку: увесь у шэра-сiнiх плямах ды яшчэ з рупарам, а мо лiхтаром? Толькi пасля я дапёр, што слуп на самай справе не быy нiякiм слупом, а мянтом, якi схапiy мяне за рукаy i хацеy завесцi y апорку. Яна знаходзiлася непадалёк, насупраць сквера Грыцаyца. Аднак я заyпарцiyся.

– Я – беларускi пiсьменнiк! – выгукнуy.

– Ды хоць рускi, – адказаy мент.

– Я – беларускi, – працягваy я, – у тым-та yся i справа…

– Генiй недарэзаны… – вылаяyся мент, але мяне адпусцiy. Вiдаць, паважаy беларускiх пiсьменнiкаy. А мне трэба было трапiць на Свярдлова, гэта побач з вакзалам, каб сесцi на пяты тралейбус цi на дваццаты, без рознiцы. Дарогу да вакзала я памятаy, пагэтаму пайшоy прама, нiкуды не збочваючы. У тралейбусе я, праyда, спатыкнуyся, калi yздымаyся па прыступках. Слiзкiя, халера! Нават сеy, што дзiyна, побач з прыгожай дзяyчынай, падобнай на Жану д’Арк у выкананнi Чурыкавай. Чамусьцi мяне адразу кiнула y сон, а галава беспамылкова схiлiлася на плячо дзяyчыны. Яна дрыганула iм так, што y мяне ледзь зубы не павыляталi. Я няyцямна пазiраy на яе, а яна прамовiла, што я п’яны i каб паводзiy сябе прыстойна. Я згодна хiтнуy галавой, якая зноy, нiбы магнэзам яе цягнула, шмякнулася на плячо дзяyчыны.

– Мужчына, вы – п’яны! – закрычала яна.

Нейкая iстэрычка. Не расплавiцца ж тваё плячо ад пяцi хвiлiнаy не такога yжо i цяжару, да таго ж мая галава – не серная кiслата i не шчолач.

– Мужчына, вы – п’яны! – трэцi раз выгукнула дзяyчына, крыху не аглушыyшы мяне, ажно спаць расхацелася, ды й мой прыпынак наблiжаyся.

Я падняyся з сядзення, учапiyся за поручань.

– Зараз я выходжу, – прамовiy, – я тут жыву. – Вырашыy удакладнiць – А y цябе ногi крывыя, Зоя Касмадзям’янская…

– Што?

Цяпер яна лыпала i без таго лупатымi вачыма, а я спакойна выйшаy з тралейбуса i забыyся на яе.

– Пара-пара-парадаваемся на сваiм вяку… – зароy я на yвесь голас. Мне хацелася спяваць i граць на гармонiку, ды вось гармонiка не было i граць я на iм не yмеy.

– Чаго крычыш, морда п’яная!? – З нейкага акна на першым паверсе пяцiпавярховiка вызiрнула раззлаваная мадонна. – Дзяцей мне пабудзiш, сволач!

Во народ, i песнi праспяваць не дадуць. Эх, душа балiць, а сэрца плача. Я не стаy перабрэхвацца з мадоннай, няхай «радаваецца», што настрою сварыцца y мяне няма. А вось у замочную адтулiну y дзвярах уласнай кватэры я не мог трапiць ключом. Ды калi б i трапiy, усё адно не адчынiy бы, бо дзверы былi замкнутыя з таго боку, i з таго боку тырчэy другi ключ. Я зусiм забыyся пра Насцю, таму вельмi здзiвiyся, убачыyшы яе на парозе, босую, у адным перахопленым пасам халацiку.

– Ты? – выдыхнуy.

Яна нiчога не адказала i нават не yсмiхнулася. Проста адышлася, прапускаючы мяне y прыхожую. Гэта раззлавала. Значыць, Мiнiчу можна yсмiхацца i радаваць яго сваёй усмешкай; ён ажно блiшчэy, бы y блястках, ад шчасця, калi яна яму yсмiхалася, а я дык пралятаю?! Ну, пачакай!

Я моyчкi разуyся, скiнуy плашч на падлогу, не падымаючы яго, прайшоy у залу. Насця павесiла плашч на вешалку, прайшла следам за мной.

– Што здарылася? – спытала яна.

– А што магло здарыцца? – пытаннем на пытанне адказаy я, зiрнуyшы на Насцю з-пад iлба, палохаючы яе гэтым.

– Не ведаю, – пацiснула яна плячыма.

– Чаго тады пытаешся?

– Таму, што ты п’яны.

– Я пiy i пiць буду! – бразнуy я кулаком па стале, на якiм стаяy камп’ютар i попельнiца. Попельнiца падскочыла i загрукацела, дзейнiчаючы мне на нервы. На нервы мне дзейнiчала i Насця. Я нiяк не мог пазбавiцца ейнага смеху, што гучаy у маiх вушах, i прывiду Мiнiча, якi зларадна yсмiхаyся y свае шляхецкiя вусiкi. Калi б я не быy п’яны, магчыма, Насця б мяне нiколькi не раздражняла, але я выпiy, i мой позiрк прыдзiрлiва чапляyся да кожнай складкi i зморшчынкi на халацiку, што трымаyся на Насцiных плечуках, як на вешалцы, магчыма, з-за таго, што дзяyчына стаяла спiнай да сцяны, трымаючы за спiнай рукi. Яе пастава падалася мне выклiкаючай, кiдкай i пагардлiвай, а мной яшчэ нiхто не пагарджаy. Я наводмаш ударыy Насцю па твары. Яна yпала, як падкошаная, на падлогу, ледзь не пабiyшы галаву, але мне было yсё роyна. Напалоханыя яе вочы глядзелi на мяне з немым дакорам i чаканнем тлумачэння майго yчынку, а з нiжняй губкi зацурчэла кроy, якая здалася мне yсяго толькi чырвонай фарбай. Я быy упэyнены, што Насця прытвараецца i здзекуецца з мяне. Упэyненасцi надаваy смех, Насцiн смех, што несупынна гучаy у маiх вушах, з кожнай хвiлiнай узмацняючы ноты. Мне здавалася, што Насця смяецца з мяне i зараз, а ёй падбрэхвае Мiнiч. Яго крумкачыная фiзiяномiя прыляпiлася да майго позiрка, як маска. Паyсюль я бачыy яе, а разам з ёю – вясёлую Насцю. Вiд крывi, хутчэй, чырвонай фарбы, намаляванай наyмысна, каб я падабрэy, таму што y сапраyднасць крывi я не верыy, дзейнiчала на мяне як на быка y карыдзе. Нiбы нейкi паморак сышоy. Хацелася бiць, душыць, крамсаць Насцiна цела, якое, як i кроy, здавалася мне несапраyдным. Сапраyдным я лiчыy толькi здзеклiвы смех, а смяяцца з мяне я нiкому не дазволю. Я быy дзiкуном, дагiстарычным чалавекам. Усе заганы, сабраныя маiмi продкамi за дзве тысячы гадоy, вылупiлiся, быццам наноy нарадзiлiся, i палопалiся, як пухiры на маiм целе, разносячы па кватэры смурод вякоy. А смех мяне падштурхоyваy, фiзiяномiя Мiнiча выклiкала на рашучыя дзеяннi.

– Смяешся?! – шыпеy я, падступаючы да Насцi. – Смейся, смейся! Паглядзiм, як ты будзеш зараз рагатаць…

Яна адсоyвалася, адпаyзала на каленях падалей ад мяне, а y вачах ейных я бачыy страх, i мне падабалася гэта. Мяне трэба баяцца. Трэба!

– Мiкола! – шаптала Насця. – Мiкола, апамятайся! Што ты робiш?..

Я yхапiy яе за валасы i наматаy iх на кулак. У апошнi момант халат паляцеy, як воблака, у невядомую далячынь. Голае цела дзяyчыны зусiм адурманiла мой мозг. Але Насця супрацiyлялася. Неаднаразова яе пальцы з доyгiмi пазногцямi праходзiлiся па маiм твары, як цягнiк па рэйках, пакiдаючы крывавыя пiсягi. Я звязаy ёй рукi за спiнай i шпурнуy на ложак. Схапiyшы падушку, паволi апускаy яе на твар дзяyчыны, вочы якой адлюстроyвалi yжо не страх, а жудасць.

Падушка апусцiлася на Насцiн твар, як бетонная плiта на Партоса. Дзяyчына звiвалася, як змяя, а я yсё мацней i мацней прыцiскаy падушку. Нешта перашкодзiла мне зрабiць непапраyнае. «Я буду жыць доyга-доyга…» – нiбы з таго свету дайшоy да мяне Насцiн голас, калi яна разглядала лiнiю жыцця на сваёй далонi. Зiрнуyшы на маю, дзяyчына самотна акiнула мяне сваiм позiркам i сказала, што маё жыццё будзе кароткiм… Секунднага адпачынку Насцi хапiла, каб скiнуць мяне з ложка, адпiхнуyшы нагамi. Я паляцеy унiз галавой i раззлаваyся не на жарт. Не, душыць я яе не стаy. Я перакулiy Насцю на жывот i завязаy рот, каб не крычала i не кусалася. Я паyтарыy подзвiг героя «Кнiгi Мануэля» Картасара, i пасля таго мяне ахапiла поyная апатыя. Я нават развязаy Насцю, якая цяжка аддыхвалася, затым падцiснула пад сябе ногi i заскулiла, як шчаня. Мне было yсё роyна. Я не зварухнуyся, калi Насця саскочыла з ложка, калi апраналася, не заyважыy, калi пайшла. Толькi адчуy праз некаторы час, што Насцi побач няма i што я яе вельмi моцна пакрыyдзiy, але нешта рабiць не збiраyся, каб яе вярнуць. Нягледзячы на тое, што паморак праходзiy, я yсё яшчэ адчуваy сябе пячорным чалавекам, якi раздзiрае сырое мяса здаровымi белымi зубамi, з якiх капае слiна. Нейкiм шостым пачуццём падумаy, што тым самым мясам магла б стаць Насця. Але не стала. Значыць, нешта чалавечае yва мне яшчэ засталося.

Я ляжаy, раскiнуyшы рукi i закiнуyшы нага за нагу, як распяты Хрыстос, i плакаy. Слёзы кацiлiся так хутка i былi такiмi вялiкiмi, што y мяне мiльганула думка наконт прэса, якi вырабляy гэтыя слёзы. Ён перавыконваy план, таму што плакаy я вельмi рэдка. І тое, плакаy не я, а гарэлка.

Смех у вушах знiк, фiзiяномiя Мiнiча – таксама. У кватэры было цiха, як у магiле. Я прыслухоyваyся да цiшынi, нi пра што не думаючы. Думаць было позна. Раптам цiшыню перарэзаy, бы дарогу – слуп святла, дзвярны званок. Я кумiльгом кiнуyся да дзвярэй, на хаду зашпiльваючы джынсы. Я быy упэyнены, што вярнулася Насця. Вядома, яна злавала на мяне, крыyдавала, дзьмулася, але ненадоyга, яна даруе мне, як толькi я yсё растлумачу… Але то была не Насця.

Не паспеy я адчынiць дзверы, як мая скiвiца сустрэлася з каменным кулаком. Я адляцеy назад, моцна выцягся спiнай аб вушак i аб’ехаy на падлогу. Не зачыняючы за сабой дзвярэй, у прыхожую зайшоy Мiнiч. Ён святкаваy перамогу, я быy бездапаможны супраць яго, не мог нават абараняцца, але толькi таму, што yсё яшчэ быy п’яны, да таго ж выдахся, пакуль тузаyся з Насцяй.

Мiнiч адчуваy сябе тэрмiнатарам, не слабей, гэтакi сур’ёзны мужчына. Ён падняy мяне за валасы i стукнуy тварам аб дзверы туалета. Я залiyся крывёю. Пару разоy па маiм твары яшчэ праехалiся яго боты. Затым Мiнiч паставiy мяне на ногi, якiя ледзь утрымлiвалi маю вагу, шыя yвогуле не трымала галаву, якая матлялася як на шарнiрах.

Мiнiч скрывiyся. Ён запэцкаy рукi маёй крывёй. Але размахнуyся i моцна садануy мне y жывот. Я сагнуyся y тры пагiбелi, выхаркваючы разам з крывёю вантробы. Мяне пачало ванiтаваць, галава закружылася.

Мiнiч пагардлiва абцёр рукi аб маю куртку (Насця выбегла, вiдаць, забраyшы yсе свае рэчы), што вiсела на вешалцы, плюнуy на мяне i цiха пакiнуy кватэру, асцярожна зачынiyшы дзверы. Ён быy дужэйшы за мяне i шырэйшы y плячах, але дай толькi тэрмiн… Ён помсцiy мне за Насцю, якая пажалiлася яму. Вядома, да каго ёй яшчэ звяртацца, як не да Мiнiча, любiмага, па yсiм вiдаць, выкладчыка i не толькi. Але мы пагаворым яшчэ… Я з цяжкасцю yжо валодаy сабой. Падзеi сённяшняга дня цаглiнамi клалiся на плечы i з грукатам апускалiся на галаву, якая трашчала, як спелы гарбуз.

Я страцiy прытомнасць.




7


«Ноч апусцiлася сцяной. Я адчуваy сябе ваyком, загнаным у пастку. Хутчэй, ваyчанём цi, лепей, шчанём, таму што забраyся y сабачую будку, хаваючыся ад немцаy i палiцаяy, якiя лавiлi габрэяy. Я yжо ведаy, – калi трапiш на вочы фашыстам, яшчэ горай, «бобiкам», – дабра не чакай. Усiх, каго я ведаy: i дзядзьку Мойшу, i цётку Сару, i iх дачок Марыю i Хрысцю, i бацькiнага брата Абрама, якi пiсаy харошыя вершы i дапамагаy мне y складаннi, – я не бачыy з мiнулага лета. Іх, таксама, як i цяпер, уначы выгналi з уласных дамоy, загадалi yзяць самае неабходнае i некуды павялi. Праз некаторы час у мястэчку пайшлi чуткi, што iх пастралялi. Бацька хаваy ад мяне праyду, але я yжо не маленькi i сам разумеy, што немцы за нешта ненавiдзяць габрэяy i знiшчаюць усiх. Бацьку яны закалолi штыкамi. Ён паспеy перакiнуць мяне цераз плот на суседскi гарод i загадаy бегчы, ратавацца. Але ж там, з бацькам, засталiся мацi i цяжарная сястра Мiра. Я яшчэ прыслухоyваyся да гукаy, што даносiлiся з нашага двара, i нячутна плакаy. Слёзы кацiлiся самi па сабе, i далонi пераyтваралiся y кулакi таксама мiжволi, але нiчым дапамагчы родным я не мог. А пасля yсё скончылася. Крыкi i брудную лаянку заглушыy шум матора грузавiка, якi паглынуy iх, нiбыта ежу, не разжаваyшы як след.

І тады я пабег. Ажно вецер свiстаy увушшу. Я шукаy, бегучы, схованку, але вочы нi за што не чаплялiся. Толькi y адным з пустых двароy, цi то мне проста падалося, я заyважыy сабачую будку. Сабак увогуле ва yсёй акрузе не было, iх пастралялi немцы. Можа, мяне не знойдуць… Мяне калацiла, як у лiхаманцы, ад страху перажытага i страху за будучае, пра каторае я i думаць не хацеy, ды думкi пчалiным роем кружлялi y галаве, бо я хацеy жыць, занадта ж малады, каб памерцi.

А можа, мяне калацiла ад холаду? На дварэ стаяy студзень, а yва што я паспеy апрануцца? Ватоyка i кажух, як вiселi, так i засталiся вiсець на вешалцы y верандзе. Добра яшчэ, што паспеy улезцi y кiрзавыя боты, але на босую нагу, i ногi зараз мерзлi, i сам я мерз у адным споднiм, толькi сэрца тахкала, як заведзенае. Я баяyся, каб яно не зазвiнела, як будзiльнiк. Тады мне канец. Я схапiyся аберуч за сэрца, сцiскаючы яго, каб яно перастала так шалёна грукацець, бо магло, як тая мiна, узарвацца… І тут я пачуy крокi i галасы, што належалi, няйначай, палiцаям. Яны проста праходзiлi мiма, ды раптам спынiлiся ля майго схову; я затаiy дыханне, стараючыся не дыхаць, аднак у мяне нiчога не атрымоyвалася. «Бобiкi» закурылi, абмяркоyваючы сённяшнюю аблаву i пазiраючы на хату, у якой, па yсiм вiдаць, яшчэ не паспелi «пагаспадарыць».

Я чыхнуy. Два разы запар.

Палiцаi насцярожылiся, наблiзiлiся да будкi. Я спадзяваyся, што яны не пачуюць, але… мой позiрк сустрэyся з позiркам аднаго з «бобiкаy». У апошнюю секунду я дзiка закрычаy, у сваю чаргу, закрычалi i «бобiкi», выцягваючы мяне са схову.

– Юдын? – невядома адкуль узяyся даyганогi немец з вялiкiм носам, як у Бурацiна.

– Юдын, пан афiцэр, юдын, – зларадна ашчэрыyся палiцай, якi выцягваy мяне з будкi. – Шчанём прытварыyся.

Далей нейкi туман i каша y галаве, хаця мяне не бiлi. Рэзкасць вiдарысу праявiлася тады, калi я yжо быy у камендатуры i стаяy перад нейкiм дзядзькам у бальнiчным халаце абсалютна голы. Лысы чэрап дзядзькi блiшчэy, як добра памытая каструля, акуляры на мясiстым носе i шчокi, як кiсель, выклiкалi агiду, а ён мяне лапаy сваiмi тоyстымi пальцамi з абгрызенымi пазногцямi, нiбы дзяyчыну, дыхаючы y твар перагарам.

Я стаяy нерухома. Бегалi толькi вочы y надзеi адшукаць паратунак, але нiводзiн вугал i не патыхаy iм. Дзядзька пачынаy цяжка дыхаць, калi кранаyся мяне, я мiжволi адхiснуyся. Тады ён пiльна паглядзеy у мае вочы, абдзёрнуy халат i сеy за стол; узброiyся самапiскай i нейкiм бланкам. Размаyляy са мной па-руску, i я yпэyнiyся, што да немцаy, як арыец, не мае нiякага дачынення. Ён такi ж паслугач, як i «бобiкi».

– Імя! – вымавiy ён i yтаропiyся на мяне.

– Адам, – прамовiy я.

– Прозвiшча! – ужо не адрываyся ён ад папер.

– Адам, – зноy прамовiy я.

– Прозвiшча, а не iмя.

– Адам, – спалохаyся я грубага крыку дзядзькi.

– От бесталач, – рассмяяyся ён. – А яшчэ кажуць, што габрэi – разумны народ.

– Я не габрэй, – запярэчыy я.

– А хто ж ты? У цябе на iлбе напiсана твая нацыянальнасць!

– Я не габрэй, – стаяy я на сваiм.

– Упарты ты чалавек, – вiдаць, расчаравана yздыхнуy дзядзька. – Добра, – нiбыта пагадзiyся са мной, – так i напiшам, што не габрэй.

Ён нешта чыркануy на бланку, пасля зноy спытаyся:

– Год нараджэння?

– 1927-ы.

– У школе вучыyся?

– Так.

– Добра, – адклаy дзядзька выкарыстаны бланк да стосу iншых, падняyся з-за стала i схаваyся за заслонай. Праз колькi хвiлiн ён выйшаy з ворахам нейкай адзежы y руках. Працягнуy мне. Прызнацца, я yжо змерз стаяць голым i быy бы рады любой апратцы, але, як толькi я разгледзеy, што мне даy дзядзька, зачынiyшы y нейкiм невялiкiм пакойчыку з ложкам, сталом i цяжкай драyлянай шафай, я спалохаyся i адкiнуy прэч ад сябе, нiбы апёкся агнём, шаyковую жаночую бялiзну. Можа, ён памылiyся? Узяy не з той шуфлядкi? Пераблытаy? Не паспеy я так падумаць, як зайшоy дзядзька.

– Ты яшчэ не апрануyся? – здзiyлена зiрнуy на мяне.

– Прабачце, – вымавiy я, – але я не дзяyчына, а адзежа, якую вы мне далi – жаночая…

– Бач, якi пераборлiвы, – незалюбiy дзядзька. – Зараз iдзе вайна, i ты павiнен дзякаваць нямецкаму yраду, што ён выдзелiy табе хоць гэта. Ды што гэта? Гэта ж шоyк, разумееш, дурында ты малая, вопратка каралёy! Апранайся i не дуры галавы!

Што мне заставалася рабiць? Як толькi я апрануyся, дзядзька раптам павалiy мяне на ложак, дыхаючы перагарам i цалуючы. Цяпер я зразумеy усё, але абараняцца ён мне не дазволiy, заламаyшы рукi.

Не ведаю, што б са мной зрабiy дзядзька, калi б у дзверы не пачалi настойлiва грукаць, а затым такi ж настойлiвы жаночы голас загадаy:

– Гер Кабанкоy, адчынiце! Я ведаю, што вы там! Обер-лейтэнант СС Ева Штайнэр не любiць жартаваць i доyга чакаць!..

– Прынесла сучку нялёгкая, – вылаяyся дзядзька i пакрочыy адчыняць дзверы.

Ёй пасавала форма. Доyгiя валасы былi прыколаты заколкай да пiлоткi.

– Што вы робiце, гер Кабанкоy? – адразу запытала Штайнэр, праходзячы y пакой i пазiраючы на мяне.

– Ды вось, – развёy рукамi дзядзька.

– Вы хочаце, каб я данесла пра вашае «ды вось» у гебiтскамiсарыят? – страшыла Штайнэр.

– Толькi не гэта! – узмалiyся дзядзька.

– Тады зачынiце дзверы з таго боку!

– Абавязкова.

Дзядзька, нiбы рак, пяцiyся на дыбачках да дзвярэй. Як толькi яны за iм зачынiлiся, Ева Штайнэр маланкава скiнула з сябе форму i сiганула да мяне y ложак, гiдлiва раздзiраючы адзежу, што была на мне.

Яна была, што пантэра. Драпала маё цела i кусалася. Пад ранiцу я заснуy. Ева Штайнэр выскачыла з ложка, апранулася, абдзёрнула форму i вынула з кабуры пiсталет. Прыставiyшы ствалом да маёй патылiцы, стрэлiла…»

Я падскочыy ледзь не да столi, выцягся плячом аб касяк, цяжка дыхаy, паступова вяртаючы сябе з абдымкаy жудаснага сну, таму што Евай Штайнэр была Насця, а бязвусым пятнаццацiгадовым габрэйчыкам – я.

Тады я yзнавiy падзеi мiнулага дня i ледзь не завыy з адчаю, як той воyк на поyню. Аднак доyгiм выццём бядзе не дапаможаш. Каб хоць неяк суцiшыць боль, я навёy чысцiню y кватэры. Мiнiч пастараyся на славу, нiчога не скажаш. Лiхтары будуць асвятляць мне шлях круглыя суткi. Да лiхтароy далучалiся шматлiкiя драпiны, i я зразумеy, што y такiм выглядзе на вулiцы мне паказвацца нельга.

Я закурыy. Набраy Насцiн нумар, але слухаyка маyчала, як рыба. За дзень я тэлефанаваy ёй праз кожныя пяць хвiлiн, але марна. Тэлефон маyчаy. Я заставаyся y адзiноцтве i пiy адзiноту, нiбы каву y прыкуску з цыгарэтамi.




8


Прайшоy усяго тыдзень, але ён мне здаyся вечнасцю. Я адчуваy сябе бездапаможным загнаным у пастку ваyком, як у тым сне, што мiтусiyся, шалеючы, з кута y кут па пустой нежывой кватэры, а нежывой таму, што y ёй не было Насцiнай усмешкi, Насцiнага голаса. Кватэра выглядала змрочнай i панура-маyклiвай, як могiлкi. Да поyнага параyнання не хапала крыку крумкача. Мне i так было нядобра, i мурашкi бегалi па скуры, а мо i па поyсцi; я баяyся падысцi да люстэрка yпэyнiцца: цi чалавек я яшчэ, цi yжо звер; пачуyшы крумкачыны крык, я, вiдаць, не тое б, што пасiвеy, адназначна, звар’яцеy бы. Не ратаваy ад тугi, адчаю i пякучага суму i блакiтны шаyковы халацiк, якi я бяздумна камечыy у руках, быццам аркуш паперы з няyдалым вершам. Халацiк вельмi падабаyся Насцi, i водар, што зыходзiy з ейнага цела, яшчэ не зусiм выпетрыyся, але я чамусьцi больш не верыy яму. Не верыy i плямам крывi, засохлым на далiкатнай тканiне, хаця яны з’яyлялiся важнымi сведкамi таго, што Насця была i ёсць. Аднак усё iншае казала пра тое, што такой дзяyчыны yвогуле не iснавала. Я кожны дзень набiраy нумар ейнага тэлефона мiльён разоy, але ён упарта маyчаy. Толькi аднойчы адказаy, але далёка не Насцiным голасам – злосным, брудным, хрыплым… Я спытаy Насцю, голас адказаy, што нiякай Насцi ведаць не ведае. Як жа так? Нумар жа тэлефона сыходзiцца?! Я праверыy адрас, i адрас сышоyся. Тады чаму мне сказалi, што нiякая Насця па гэтым адрасе не пражывае i нiколi не пражывала нi з бацькамi, нi без бацькоy. Злосна плюхнулася трубка на тым баку дрота, а мая запiкала, як заведзеная, як пакрыyджаная, што малое дзiця, у якога адабралi любiмую цацку. Нешта тут не тое, але што? Няyжо я Насцю толькi снiy? Але ж сон такiм рэальным i матэрыяльна фiзiчным на дотык не бывае. Хiба трызнiy? Можа Насця, насамрэч, была yсяго толькi русалкай-практыканткай; але ж радзiмка пад левай смочкай, радзiмка над левай верхняй губкай не могуць быць сном цi трызненнем, хаця б i п’яным.

Я ж добра памятаю белыя, як сырадой, Насцiны грудзi, саланаваты прысмак ейных смочкаy, шнарчык у выглядзе лiчбы 1 пад пупком, а валасы… iхны пах… я iх таксама прыдумаy? Падобная яна ж была на Варум? Падобная. Гэта я на Агуцiна не цягну. Ну так, не маленькi ростам, ну, худы, ну, патлаты, але з вусамi, i вушы, як лакатары… што не перашкаджае кожнаму знаёмаму параyноyваць мяне з Ісусам Хрыстом, наyмысна выклiкаючы yва мне злосць, бо я ненавiджу, калi мяне параyноyваюць з iм. Бачыy ты таго Хрыста, што чэпiшся з iм да мяне? Агуцiным, як бачна, мне не быць i, значыць, Насця не магла быць Анжалiкай Варум. Яна магла быць толькi Насцяй!

Я сеy за стол, на якiм стаяy камп’ютар i попельнiца, закурыy.

Да драбнiц мог успомнiць, што было, як i колькi… Ды што толку? Хiба yспамiнамi дапаможаш? Так, я гэта памятаю, але, калi звярнуся з аповедам пра Насцю да каго-небудзь, ён палiчыць мяне за вар’ята i пастараецца як хутчэй запраторыць у псiхушку. Але ж я цалкам нармальны! Хiба мая вiна y тым, што Насця прапала з банка дадзеных жыцця, як памяць камп’ютара, з’едзеная вiрусам? Вядома, я вiнаваты, але не y тым, што яна знiкла… хаця, калi падумаць, ва yсiм вiнаваты толькi я. Не зрабi я гэтага глупства, не пайшла б ад мяне Насця, i не казалi б мне розныя па тэлефоне, што такая нiколi не пражывала па гэтым адрасе.

Дзiyна, але, усвядомiyшы сваю вiну, я супакоiyся. Зноy мог лагiчна думаць i разважаць, нават чытаць, чым не мог пахвалiцца на працягу тыдня. Я адкрыy для сябе Аркадзя Чарнышэвiча, прачытаyшы спачатку яго раманы «Свiтанне» i «Засценак Малiнаyка», а пасля апавяданнi, больш за yсё мне спадабалася апавяданне «Музыка». Я быy здзiyлены талентам чалавека, мовай. Яго ж амаль нiхто не ведае з сённяшнiх лiтаратараy, якiя чытаюць баевiкi ды фантастыку. Уласная беларуская лiтаратура iх не цiкавiць, бо яны лiчаць, што напiсанае да iх – туфта i прасавецкая агiтацыя. Адны яны – генii! Што пра iх казаць, калi яны нават на iмя Айтматава нiяк не прарэагавалi, калi yрывачак з «Белага парахода» прачытала маладая паэтка Ксюша Брэчка, якая вырашыла правесцi эксперымент. Урывачак крыху нагадваy раздзел з нейкай ненапiсанай Ксюшынай паэмы, прынамсi, так здавалася, стылi былi падобны, цi што, – i ёй сказалi, што Ксюша вельмi добра напiсала, хай i яшчэ пiша. Калi Ксюша паведамiла, што прачытаная рэч не належыць ёй, гэта нiкога не закранула, нiбы так i трэба. Магчыма, яны падумалi, што Айтматаy – чарговы «генiй», якiх Ксюша прыводзiць на лiтаб’яднанне ледзь не кожны панядзелак (менавiта па панядзелках адбываецца чарговае пасяджэнне), а месцаy для генiяy не хапае, таму i рэакцыя такая, вiдаць. Якая поскудзь, увогуле, робiцца y сучаснай лiтаратуры! Лепш пра яе забыць, хаця б на сёння, ды твары маладых ды раннiх, з вялiкiмi амбiцыямi, мiльгаюць перад вачыма, як лiхтарыкi на навагодняй ёлцы. Самi па сабе яны нiчога не вартыя i наyрад цi створаць што-небудзь якаснае, бо, каб самому пiсаць добра, трэба шмат чытаць, але не абы-што.

З партрэта на мяне глядзеy, можна сказаць, непрыгожы чалавек, з залысiнамi, з доyгiм вострым носам, крыху скрыyленым з-за пагардлiвай усмешкi. Так здавалася на першы погляд. Нават на фотаздымку пiсьменнiка, якi даyно памёр, адчувалася яго душэyная прыгажосць, чысцiня, вера y будучае.

Вядома, раманы яго, што адлюстроyвалi падзеi пачатку дваццатага стагоддзя, былi крыху наiyнымi i смешнымi толькi таму, што маё пакаленне вырасла y той час, калi СССР развалiyся, а камунiзм i бальшавiкi ганiлiся не горш за фашызм. Аднак напiсаны творы Чарнышэвiча y той час, калi так людзi i жылi, як напiсана, бо я лiчу, што аyтар не манiy пра савецкую yладу, хоць i пакутаваy ад яе.

З-за прачытанага мяне пачала раздзiраць на дзве паловы думка. Я нiколi не быy камунiстам, але мне падабалася iдэя бальшавiкоy i iх дзейнасць да вайны. Пасля yжо – не. Мой дзед – па мацi – капiтан другога рангу. У Вялiкую Айчынную служыy на катарах i быy тройчы паранены. З’яyляyся ярым камунiстам, але нiчога не дазволенага y жыццi не зрабiy. Не быy нi хабарнiкам, нi спекулянтам, нi падхалiмам, хоць i займаy пасля вайны вялiкiя адказныя пасты, i я лiчыy яго вельмi добрым чалавекам, браy з яго прыклад. Дзед па бацькоyскай лiнii паходзiy з дваранскага роду, да таго ж, займаyся лiтаратурай. Бальшавiкi яго расстралялi. За што? Толькi за тое, што ён пiсаy на нацыянальнай мове, цi за тое, што y маладосцi быy царскiм афiцэрам? Па сутнасцi, я павiнен ненавiдзець бальшавiкоy, бо схiльны хутчэй да манархiзму, чым да камунiзму. Вядома, зараз смешна казаць i некага абвiнавачваць, нават дзiка. Усё адбылося так, як i павiнна было адбыцца. Ведаю толькi адно: зараз мне не дапаможа нiхто – нi афiцэр, нi бальшавiк, бо yсю маю прыхiльнасць да iх забiвала Насця, маё каханне да яе, аб чым я не магу ёй нi сказаць, нi напiсаць; i словы, гатовыя сарвацца з маiх губ пякельным агнём, застываюць у безнадзейнасцi бясформенным студнем, а попельнiца збiрае мой адчай у выглядзе недакуркаy. Дым чорнай сеткай суму расплываецца па столi, ловячы на хаду, нiбыта рыбу y вадзе, мае невясёлыя думкi.




9


Ад пабояy амаль не засталося слядоy. Аднак я yсё яшчэ саромеyся выходзiць на людзi без чорных акуляраy. Ля пад’езда на лаyцы сядзелi тры бабулькi з вязаннем, але спiцы былi нерухомымi, як слупкi, бо бабулькi з не зразумелай мне жарсцю абмяркоyвалi Мэйсана Кэпфала i Рыжу, як я зразумеy, Джыну. Якiмi толькi камплiментамi яны не yзнагароджвалi прыгажуна Кэпфала i як толькi не ганiлi бедную Джыну, забыyшыся i на вязанне, i на yнукаy, што корпалiся y пясочнiцы з пластмасавымi вядзерцамi i рыдлёyкамi, а таксама з цэлым заводам аyтамабiляy. Вясёлыя, мурзатыя, як чарцяняты, дзецi нiкога з дарослых не заyважалi, нiбыта iх i не iснавала. І праyда, навошта дарослыя з iх вечнымi праблемамi i турботамi дзецям, якiя, была б воля, цудоyна абышлiся б i без iх. Якi з iх толк? У машынкi гуляць не yмеюць, салдацiкаy не ведаюць нават як i трымаць, а калi папросiш каго-небудзь з бацькоy проста пагуляць з дзецьмi, пакорпацца y той жа пясочнiцы, будуючы замкi цi часам цэлыя гарады, у iх адразу знаходзiцца адгаворка: маyляy, стамiлiся пасля працы цi y краму трэба купiць да хлеба яшчэ нейкага ёгурта. Вядома, ёгурт – добра, але ж так хочацца, каб бацькi хоць на гадзiнку сталi бесклапотнымi дзецьмi.

Я закурыy. Мiма прайшлi дзве старшакласнiцы y калготах i кароткiх спаднiцах з кiлаграмамi макiяжу на тварах. Яны нават не зiрнулi y мой бок. Вядома, я не падобны на Тома Круза цi Леанарда Дыкапрыа, што паробiш? Але вясна бярэ сваё: такое жыццё. А што такое жыццё? Крыху кахання, больш расчаравання i дуэль. Дуэль з асабiстым лёсам, якi заyсёды перамагае. Хаця бывае… што i лёс ломiцца, як клiнок шпагi. Магчыма, у нечым я перабольшваю, не ведаю. Як бы там нi было, гэта маё асабiстае меркаванне.

Я yжо пашкадаваy, што выйшаy на двор у куртцы, бо цяплынь стаяла амаль што летняя, аднак дамоy вяртацца не стаy. Не таму, што вяртанне – дрэнная прыкмета, у забабоны я нiколi не верыy, а таму, што лянота падымацца на сёмы паверх, бо лiфт чамусьцi не працаваy.

Я не ведаy куды пайсцi, але накiраваyся да Цэнтра. Верагоднасць сустрэць там каго-небудзь была большай, чым у маiм раёне. У метро я абазнаyся. Але ж як затрымцела сэрца, калi y дзяyчыне, што стаяла спiнай да мяне, я yбачыy Насцю. Яна была yсяго за некалькi крокаy ад мяне, але гэтыя крокi немагчыма было адолець з тае прычыны, што вагон здаваyся кансервавай бляшанкай, напакаванай людзьмi, як сялёдкай. Аклiкнуць я не асмелiyся, але i чакаць, пакуль цягнiк спынiцца на нейкай станцыi, не было часу. А раптам яна выйдзе, а я не паспею, ды нават калi б i паспеy, дзе гарантыя, што не згублю яе y натоyпе? Я запрацаваy рукамi i плячамi, прабiваючы сабе дарогу да Насцi, не рэагуючы на незадавальненне пасажыраy. Аднак дзяyчына аказалася не Насцяй. Магчыма, i Насцяй, але iншай, чужой, не маёй.

Я апусцiy рукi.

На паветра выйшаy забiты i зацюканы, нiбы пасля доyгачасовай лекцыi тэт-а-тэт з выкладчыкам па фiласофii. Знаёмых – нiкога.

Я iрвануy да ГУМа, аднак i y бары – тое самае. Што за дзень? Варта некуды выбрацца, як адно расчараванне вакол, нiбы нейкае пакаранне.

Бралася на вечар. Дамоy iсцi не хацелася, а я yжо знаходзiyся на Пушкiнскай, дадому – пятнаццаць хвiлiн ходу. А y супрацьлеглым напрамку – невядомы мне раён Сухарава. Я нiколi там не быy i вырашыy паехаць паглядзець, «шчо цэ таке».

Зрэшты, нiчога асаблiвага. Вялiзныя «каробкi з алоyкамi» на адзiн капыл, шэрыя, як асфальт. Жыць у такiм раёне yсё адно, што жаваць жуйку, у якой даyно адсутнiчае смак. Толькi адно месца мяне зацiкавiла – бар-кавярня, куды я i паспяшаyся зазiрнуць. Цэны тут, канечне, кусалiся, але дзе вы бачылi цэны без зубоy? Я заняy столiк у самым непрыкметным кутку, дзе мяне нiхто не мог бачыць, замовiy гарэлкi i бутэрброд з каyбасой. Адчуваy сябе Хэмiнгуэем, i yва мне абуджалася прага пiсаць, чаго я за сабой даyно не заyважаy. Чаму б i не? Заyтра трэба будзе захапiць сшытак, асадку i Кафку i прыехаць сюды, каб уволю папрацаваць. Я ведаy, што y гэтым бары-кавярнi здолею напiсаць нешта такое, што перакулiць свет. Я б i зараз пiсаy, калi б было на чым, бо проста на стале не мог: раптам атрымаю штраф, калi не болей, за сапсаваную дзяржаyную цi камерцыйную мэблю.

Даволi yтульнае памяшканне, вытрыманае y духу рамантызму з прымессю постмадэрнiзму. Столiкi круглыя, засланыя чырвонымi абрусамi, на якiх, на кожным, па пяць прыбораy: талерка, сподак, лыжка, вiдэлец, нож, а таксама попельнiца i чырвоныя сурвэткi конусамi y шклянцы. Крэслы – драyляныя, разныя, абабiтыя чырвоным аксамiтам. Падлакотнiкi i ножкi – чорным. Падлога паркетная, пад столлю – тэлевiзар, па якiм iшоy фiльм з Джэкi Чанам. Узнiкла думка, што знаходжуся y таверне цi кабачку сямнаццатага стагоддзя. Не хапае толькi таго, каб зараз увалiлiся мушкецёры y блакiтных плашчах з сярэбранымi крыжамi на спiнах i каб Атос патрабаваy сабе вiна. Мара iдыёта. А чаму не? Я i не адмаyляю, што я iдыёт, якi курыць трэцюю цыгарэту запар, так i не дакрануyшыся нi да кiлiшка з гарэлкай, нi да бутэрброда, якi yжо даyно астыy; вылупiyшы вочы, як баран, на дзяyчыну, што сядзела насупраць праз чатыры столiкi, але не бачыла мяне. Яна далiкатна курыла лёгкую «Магну», пакiдаючы на белым фiльтры чырвоныя сляды памады. Так сухотнiк пакiдае плямы крывi на белай насоyцы. Дзяyчына была цалкам у чорным. Чорная касуха, чорныя скураныя штаны, запраyленыя y чорныя высокiя батфорты, чорная блузка з фланэлi, расшпiленая на адзiн гузiк. Лак на пазногцях таксама чорны, i чорныя валасы крыху кранаюцца плячэй, як крылы кажана. Нават вусны i тыя былi чорныя. Толькi вочы, адны вочы захоyвалi нейкi светлы цень. На iмгненне мне падалося, што гэта Насця. Я ледзь не «падарваyся» да яе, але стрымаyся, сцiснуyшы кулакi. Што, калi зноy памылiyся? Мне не прывыкаць адчуваць сябе iдыётам, але толькi не y гэтым памяшканнi i не перад гэтай дзяyчынай. Я нават загадаy сабе не думаць пра Насцю, бо дзяyчына y чорным нiяк ёю быць не магла. У Насцi доyгiя рыжыя валасы па пояс… Цi доyга iх пастрыгчы i пафарбаваць у чорны колер? Але я не спяшаyся. Нешта падказвала, што дзяyчына y чорным – Насця, аднак нешта i адштурхоyвала. У Насцi не маглi быць такiмi халоднымi вочы, хоць толькi яны i выпраменьвалi нейкае святло. Я чакаy. А чаго, не ведаy. Дзяyчына падняла вочы i паглядзела на мяне, але не заyважыла. Я сядзеy у цёмным куце i yяyляy сабой для яе толькi бясформенны цень. На яе ж падала святло з усiх бакоy. Падалося, што яна наyмысна абрала гэтае месца, i я не мог памылiцца… На мяне глядзела Насця, толькi нейкая не такая, нiбы зомбi. Яе вочы былi мёртвыя. Толькi мёртвасць ейных вачэй утрымала мяне ад бязглуздага кроку. Дзяyчына нервавалася, нават пачала пацiху касiць вокам, але зусiм непрыкметна. Яна некага чакала, безумоyна, i я мог сапсаваць ёй сустрэчу. Чакала? А каго? Няyжо Мiнiча? Сёння ён ад мяне не yцячэ, калi Насця чакае яго; нiякiя сiлы пекла не супыняць мяне. Я зраблю з Мiнiча бiфштэкс з крывёй…

Да яе падышлi двое. У карычневых скуранках. Селi па баках. Я не чуy, пра што яны размаyлялi, бо размову заглушала iдыёцкая музыка з фiльма пра Джэкi Чана. Я нiчога не мог зрабiць, i мяне калацiла. Двое паднялiся. Паднялася i Насця. Якой яна была бледнай!.. Як крэйда!.. Толькi вусны чарнелi, як кроy на снезе. Але спакойна. Яна павесiла сумачку на плячо i накiравалася да выхаду. Двое моyчкi рушылi следам.

Я рынуyся за iмi з усiх ног, на хаду кусаючы бутэрброд i запiваючы гарэлкай. Ля самых дзвярэй паслiзнуyся, бо падлога была мокрай, вiдаць, яе толькi што памылi, i расцягнуyся, зачапiyшыся нагамi за крэсла, што стаяла побач з накрытым сталом. Дзякуй богу, што я перакулiy усяго адно крэсла i пусты фужэр на стале. Я хутка падняyся, абтросся, папрасiy прабачэння i папяцiyся да дзвярэй, тлумачачы тым, што я вельмi спяшаюся i пазнаёмлюся як-небудзь iншым разам з кампанiяй, з такой прыемнай кампанiяй…

На вулiцы я ледзь не звалiyся з лесвiчных прыступак. Мая Насця сядала y чорную «Волгу», за ёю не адставалi тыя двое. Зараз яна паедзе, i я нiколi больш яе не yбачу. Я хачу гэтага? Вядома, не. Мне патрэбна Насця, як паветра, як цыгарэта, як вада, як вiно, як пельменi, адным словам, патрэбна, i yсё… Яна ж мая жанчына y рэшце рэшт i мацi маiх будучых дзяцей! Дык чаго я стаю? І на самай справе, чаго? Бегчы за «Волгай»? Наyрад цi даганю. Але ж яна yжо кранаецца!..

– Гэ-э-э-э-эй! – закрычаy я, несучыся напярэймы машыне, але яна звярнула не там, дзе я думаy яе пераняць.

– Каналья! – вылаяyся я, як д’Артаньян. Нiкiм iншым я сябе не yяyляy. Але пешшу даганяць машыну?.. Я паймаy вяртлявага «жыгулёнка» i загадаy трымацца чорнай «Волгi». Вадзiцель, даволi малады, хацеy даведацца ад мяне, што здарылася, з якой нагоды, так мовiць, праследаванне? Але я маyчаy, кiнуyшы толькi адну фразу, каб ён сачыy за дарогай. Як не дзiyна, мы наблiжалiся да дома, дзе Насця жыла i дзе мы так цудоyна правялi ноч, адкуль пасля мяне запэyнiлi, што Насця нiколi не жыла па тым адрасе.

Я не памылiyся, мы якраз пад’язджалi да таго дома.

Першай спынiлася «Волга». З яе выйшлi спачатку двое y карычневых скуранках, потым Насця, затым яшчэ двое y карычневых скуранках. Усе яны ланцужком схавалiся y пад’ездзе.

– Усё, – сказаy я вадзiцелю, – прыехалi, – i разлiчыyся.

– А што адбываецца? – усё дапытваyся ён.

– Кiно здымаем, – вырашыy пажартаваць я, абы назола-вадзiцель адчапiyся, тузаючы дзверцы, якiя нiяк не паддавалiся, не выпускалi мяне.

– А якое кiно?

– «Дзевяць з паловай тыдняy», трэцюю частку, – адказаy я i нарэшце справiyся з дзверцамi.

– А хто y галоyных ролях?

– Акторы малавядомыя, – запэyнiy я, – толькi што пасля вучобы…

Бегма я скочыy у пад’езд, лiфт выклiкаць не стаy, вырашыy падняцца па лесвiцы. Так бяспечней i спакайней.

Нiхто на мяне не нападаy i не чакаy, на што я вельмi разлiчваy, бо адчуваy: не так сабе прыходзiлi да Насцi хлопцы y карычневых скуранках i не так сабе прыехалi да яе дамоy. Я не сумняваyся, што i Насця, i чацвёра мужчын у карычневых скуранках знаходзяцца менавiта y той кватэры, дзе мы з Насцяй правялi ноч. І я меy рацыю. Дзверы y кватэру – расхiнуты насцеж.

Я асцярожна перакрочыy парог i спынiyся y прыхожай… Па yсiм вiдаць, iшоy вобыск. Людзi y скуранках, нiбы гаспадары, шасталi па кватэры, зазiраючы y кожную дзiрку, нешта, вiдаць, шукалi i нервавалiся. Насця сядзела пасярэдзiне залы на зэдлiку, склаyшы на грудзях рукi. Яна глядзела на мыскi сваiх батфортаy, нiкога i нiчога не заyважаючы вакол, i яе трэсла, калацiла… Рукi намагалiся суняць дрыготку y плячах, але яны не падпарадкоyвалiся ёй.

Мне хацелася падбегчы да дзяyчыны, абняць i прытулiць да сябе, i, магчыма, я б так i зрабiy, нi аб чым не пытаючыся i не патрабуючы нiякiх тлумачэнняy, але мяне апярэдзiy халодны абыякавы голас аднаго з тых, хто прывёз Насцю сюды:

– Гэта што такое?

Да Насцiных ног паляцелi чатыры цукровыя пакецiкi па кiлаграме кожны, але y iх быy не цукар, далёка не цукар. Я жахнуyся: адкуль столькi гераiну?

– Гэта не маё, – неяк стомлена i з лёгкай усмешкай адказала Насця.

– А чыё, па-вашаму?

– Маё! – зрабiy я некалькi крокаy наперад, хаваючы свой твар ад цiкаyных позiркаy мужчын у карычневых скуранках.

Апошняе, што я заyважыy, пакуль на мне зашпiлялi наручнiкi i пакуль не вывелi – здзiyлены Насцiн твар, у якiм чытаyся i жаль, i пытанне «навошта?», i каханне. Нягледзячы нi на што, яна мяне кахала. Прынамсi, я так думаy i адчуваy. Магчыма, памыляyся.




10


Мяне прывезлi y пракуратуру i пасадзiлi y драyлянае крэсла перад такiм жа драyляным сталом, папярэдне знялi наручнiкi. Я з асалодай пацягнуy рукi i працёр пальцамi зацёкшыя запясцi. Са сцяны насупраць на памяшканне пазiраy жалезны Фелiкс. Той самы мужчына y карычневай скуранцы, якi дапытваyся y Насцi, чый гераiн у яе кватэры, сеy за стол, склаyшы на ягонай палiраванай паверхнi рукi. Ён быy падобны знешне на актора Барыса Шчарбакова. Той таксама любiy выконваць ролi капiтанаy мiлiцыi. Мой капiтан, вiдаць, доyга збiраyся з думкамi, каб пачаць размову. Бачна было, што ён вельмi стамiyся i яму не да мяне. Ён хацеy спаць, бо вочы яго набрынялi чырванню бяссоннiцы… А мне хацелася курыць, ды толькi я саромеyся папрасiць у яго дазволу. Капiтан сам неяк здагадаyся прапанаваць мне цыгарэту, а мо i самому карцела пакурыць. Мы задымiлi. Аднак маyчанне працягвалася. Яно павiсла над намi цыгарэтным дымам i знiкаць не збiралася. Тады капiтан адчынiy фортку. Дым, бы шлейф, унёс з сабою маyчанне, цi вецер проста выцягнуy яго, як злодзей, праз адчыненую фортку.

Капiтан не сеy за стол, а пачаy мераць крокамi кабiнет. Затым спынiyся, прымесцiyся на вуглу стала i з цяжкiм уздыхам прамовiy, не гледзячы на мяне:

– Адкуль ты yзяyся на маю галаву i хто ты такi, чорт цябе вазьмi… Усе планы сапсаваy сваiм з’яyленнем. Навошта гэта yсё табе трэба?

Я i сам не ведаy, навошта, але думаць зараз пра тое, што адбылося, не меy нiякага жадання. Што здарылася – тое здарылася. Чаму, навошта – якая рознiца? Усё адно yжо нiчога не паправiш. Я маyчаy.

– Дык, можа, пазнаёмiмся? – зноy прамовiy капiтан, пiльна пазiраючы мне y вочы. Позiрк яго быy востры i yчэпiсты, як у беркута. Здавалася, што ён выцягвае мяне з майго ж цела, i я мiмаволi апусцiy вочы на драyляную падлогу з патрэсканай карычневай фарбай. Але праз iмгненне падняy iх i сказаy, што я беларускi пiсьменнiк Мiкола Адам. Ён адразу сеy за стол i зашчоyкаy клавiятурай камп’ютара. Палез у базу дадзеных правяраць, цi праyду я яму сказаy, цi зманiy. Навошта мне манiць? Хаця, калi падумаць, не кожны чалавек, якi займаецца лiтаратурай, вось так проста прызнаецца, што ён пiсьменнiк…

Капiтан адсунуyся ад камп’ютара i расслабiyся, адкiнуyся на спiнку крэсла. Расшпiлiy верхнiя гузiкi на кашулi, якiя душылi яму горла, i сказаy:

– Дык чаму ж вы, культурны чалавек, улезлi y такое дзярмо?..

Я не стаy адказваць на капiтанава пытанне, калi гэтая фраза была пытаннем. Чамусьцi не верылася, што капiтан лiчыць мяне злачынцам, i я прамовiy:

– Мне прыемна, што вы гаворыце са мной на роднай мове.

Капiтан прымружыy вочы i раптам спытаy:

– Лiтаратура – гэта вы?

– Не я адзiн, але лiтаратура – гэта такiя, як я. І нас не так мала, як вам здаецца. Сапраyдная лiтаратура адродзiцца, паверце мне.

– Вы не лiчыце, спадар Адам, што занадта амбiцыёзныя?

– Я ведаю пра гэта, але не лiчу заганай. Мы павiнны выбавiцца з-пад тоны макулатуры.

– А дзе вы працуеце?

– Нiдзе.

– А жывяце за што? – Яго, вiдаць, моцна yразiла тое, што я нiдзе не працую. – Цi ганарары такiя вялiкiя, што вам хапае на yсё?

– Ганарары – слёзы. Хiба вы не ведаеце, што каб выдаць кнiжку, пiсьменнiку за яе трэба заплацiць. Заyважце, не мне павiнны плацiць за тое, што я напiсаy, за маю працу, а я павiнен за сваю асабiстую працу з недаспанымi начамi плацiць грошы.

– Ну, што ж, – пацiснуy плячыма капiтан, – вы самi, як кажуць, абралi свой шлях, вам i сцяг у рукi.

Але мы адхiлiлiся ад тэмы. Кiм вам даводзiцца Анастасiя Мажар?

Я хацеy адказаць адразу i не думаючы; словы yжо гатовы былi скочыць з маiх губ калабкамi, але нешта стрымала мяне. Я задумаyся: а на самай справе, хто мне Насця? Каханая жанчына? Шлюха на адну ноч? Цi жонка? Хутчэй за yсё – усе разам, я так адчуваy, аднак як растлумачыць гэта капiтану мiлiцыi? Мiнiч, Ілля Варанкоy, Андрэй Шакель, ды любы, хто займаецца хоць нейкай творчасцю, мяне б зразумелi з паyслова, а цi зразумее гэты капiтан, такi падобны на актора Шчарбакова? Нi y якiм разе я не лiчыy яго тупым i недалёкiм, толькi ведаy, што ён мяне не зразумее. І тады я сказаy:

– Таварыш капiтан, можна пытанне? Ён пацiснуy плячыма.

– Вы глядзелi калi-небудзь кiнастужку Яна Фрыда «Сабака на сене»? – працягваy я.

– Дапусцiм, – хiтнуy капiтан, але нiяк не мог зразумець, да чаго я хiлю.

– Вы добра памятаеце адносiны беднага летуценнiка-паэта сакратара Тэадора i яго гаспадынi графiнi Дзiяны?

– Угу.

– Цяпер уявiце замiж твараy Баярскага i Церахавай – мой i Анастасii Мажар, – скончыy я.

– Гм, – памуляy капiтан скiвiцамi. – Але… – ён яшчэ крыху падумаy, – там была такая фраза, што каханне добра ставiцца да роyных па статусу…

– А хто вам сказаy, што мы з Анастасiяй Мажар не роyныя?

– Гэтага мне нiхто не казаy, – адрэзаy капiтан. – І сляпому бачна вашае адрозненне, – дадаy ён. – Што ж, – загаварыy пасля непрацяглай паyзы даyжынёй у падкурванне цыгарэты, я таксама папрасiy агеньчыку, – гэта многае растлумачвае.

Капiтан зноy выйшаy з-за стала i сеy побач са мной на яго вугал, склаyшы на грудзях рукi.

– Навошта вы сказалi, што наркотыкi вашы? – знянацку спытаyся ён, гледзячы мне y вочы. Я не чакаy такога рэзкага пытання, таму ненадоyга разгубiyся, але хутка адказаy:

– А чые ж яны, па-вашаму?

– Верагодна, Анастасii Мажар? – няyпэyнена вымавiy ён.

– Выключана, – запярэчыy я. – Насця нiколi не yжывала наркотыкi.

– Колькi гадоy вы знаёмы? – перапынiy мяне капiтан.

– Тры тыднi, – ляпнуy я, не падумаyшы.

– Гм, – твар капiтана наведала незразумелая yсмешка, але, нiбы цень, тут жа рэтыравалася, – гэта шмат аб чым гаворыць.

– Аб чым? – занепакоiyся я.

– Вы y курсе, спадар беларускi пiсьменнiк, што закаханыя, як правiла, сляпыя?

– З чаго вы yзялi, што я закаханы?

– Ну, як жа, – здзiвiyся капiтан, – толькi што вы тлумачылi свае адносiны з Анастасiяй Мажар на прыкладзе фiльма «Сабака на сене»…

– Я шмат чаго гаварыy, – прамовiy я. – Але гэта не азначае, што yсе мае словы – iсцiна, бо я не Бог.

– З Богам вас нiхто i не параyноyвае, – задумлiва прамовiy капiтан. Ён зноy сеy за стол, забарабанiy па стрэшцы пальцамi. На дзiва, пальцы мiлiцыянта нагадвалi жаночыя, зрэшты, як i y мяне. Такiмi пальцамi толькi розных Моцартаy ды Бахаy на пiянiне граць. – Вы вельмi супярэчлiвы чалавек, – расцягваючы кожнае слова, нiбы гуму, адзначыy капiтан. – Не баiцеся, што некалi вам давядзецца несцi адказнасць за кожнае вымаyленае слова?

– Не, – адказаy я, – толькi таму, што маю праyду, як я яе разумею, можна будзе прачытаць у маiх кнiгах.

– А да iх далёка…

– Не зусiм. Усяго чатыры кiлаграмы гераiну.

– Вы вельмi любiце гуляць у словы, спадар беларускi пiсьменнiк.

– Прафесiя вымушае.

– Што ж, тады падумайце i пагуляйце y словы на адзiноце, – сказаy капiтан i выклiкаy вартавога сяржанта.

– Допыту не будзе? – пацiкавiyся я.

– Аб чым вас дапытваць? – усмiхнуyся капiтан. – Тое, што мне было патрэбна yведаць, я yведаy.

Мяне зачынiлi y камеры папярэдняга зняволення, i маyклiвая цiшыня чорным пледам прыкрыла мне плечы. Я адчуy сябе вельмi стомленым за дзень i заплюшчыy вочы, але сон не iшоy. Зрэшты, мне i не хацелася спаць. Я yспомнiy да драбнiц кожны эпiзод падзей сённяшняга дня, але нi на адным не спынiyся. Навошта? Я спыняyся толькi на вобразе Насцi. Яна стала iншай, не падобнай на сябе. Дзе падзелася тая кава, тая багна млявай чысцiнi ейных вачэй? Замiж яе я yбачыy шэры попел, зыбучы пясок i халодную сталь стылету. І гэты маскарад… Адкуль ён? Што сталася з маёй Насцяй? Куды яна падзелася? А гераiн? Пры чым тут гераiн, i што я раблю y пракуратуры? Мне гэта патрэбна? Такое yражанне, што я – звычайны абывацель – трапiy у танны галiвудскi трылер выканаyцам пасрэднай, але ключавой ролi. Герой, закаханы y гераiню, якi yвесь фiльм недзе швэндаецца i думаць не думае аб дапамозе каханай, раптам у самы цiкавы момант з’яyляецца гэтакiм джэнтльменам i бярэ yсю вiну на сябе, адпраyляючыся за краты. Каханая дорыць яму мiлую yсмешку i працягвае весялiць гледачоy iншымi прыгодамi. А я… я… пофiгу гледачам. Яны папляскалi y ладкi, здзiyленыя маiм высакародствам, падумалi, што я поyны дурань, i забылiся на мяне, як i гераiня. Яе чакае свет, поyны радасцi i жыцця. Няyжо я на самай справе такi iдыёт, цi мне толькi здаецца? Мне пляваць, адкуль гэты дзярмовы гераiн звалiyся на маю галаву, i адкуль ён узяyся y Насцiнай кватэры, пляваць! Я не ведаю i ведаць не хачу, чым займалася Насця на працягу тыдня – часу, за якi я нi разу яе не бачыy. Я толькi аднаго хачу. Вярнiце мне Насцю. Маю Насцю, чуеце! Яшчэ yчора я сумняваyся y сваiх пачуццях да яе, сёння yсе сумненнi – прэч! Я гатовы закрычаць на yвесь свет, што кахаю Насцю Мажар i мне без рознiцы, хто яна! Графiня, царыца, наркаманка цi русалка! Без рознiцы! Як да лямпачкi тое, чым яна займаецца. Мне не патрэбны яе тлумачэннi пра ейны занятак, я хачу ейнага кахання!

Вядома, я эгаiст. А хто не эгаiст? Пакажыце мне яго, тыркнiце y яго пальцам, я хачу памацаць яго навобмацак! Няма неэгаiстаy. Альтруiсты канулi y лету! За проста так зараз нiчога не робiцца. Нават шклянку вады за проста так сын не прынясе хворай мацi. Толькi калi яна паставiць на стол пляшку самагонкi. Я ведаю, што кажу, бо сам з вёскi, бо сам нешта падобнае рабiy, пакуль ува мне не прачнуyся дух паэзii, якi б не прачнуyся нiколi, каб не нарадзiлiся Кафка i Дастаеyскi, Мапасан i Бальзак, Булгакаy i Томас Вулф, Фiцджэральд i Джойс, Хэмiнгуэй i Борхес, Пруст i Картасар… Я мог бы назбiраць такiх прозвiшчаy легiён, але што з яго толку? Хiба ён мне дапаможа y адносiнах з Насцяй?..

Усю ноч мне не давала Насця спакою. Я варочаyся на мулкiм ложку, успамiнаючы ейнае цела, ейныя дотыкi. Насця залятала y закратаванае акно камеры Маргарытай на мятле i сцiскалася y куце Марыяй-Магдалiнай. Затым проста Насцяй тулiла, хавала сарамлiва свае грудзi, нямоцна кусаючы вусны, за выратавальную фланэль маёй клятчатай кашулi…

Ранiцы я не памятаю.

Памятаю толькi, як адчынiлiся дзверы камеры, затым зноy зачынiлiся, i мяне прывялi y той самы кабiнет да капiтана, так падобнага на актора Шчарбакова, што я ледзь утрымаyся, каб не папытацца, цi сваякi яны. Капiтан вачыма паказаy мне на крэсла перад сталом, i я цяжка сеy. Ён моyчкi сачыy за мной, гартаючы нейкiя паперы. Сёння ён быy у форме i выглядаy больш суровым.

– Вы вольны, спадар беларускi пiсьменнiк, – нарэшце вымавiy ён.

– Вы закрылi справу? – не зразумеy я.

– А яе нiхто не адкрываy, – усмiхнуyся ён.

– Тады, з якой прычыны…

– Прычына чакае вас у двары пад клёнамi, – перапынiy ён i загадаy сяржанту: – Правядзiце грамадзянiна…

Я нiчога не разумеy.

На вулiцы сонца балюча разанула па вачах, i я не адразу прыкмецiy Насцю. Яна стаяла y трох кроках ад мяне i толькi што шпурнула недакурак у зграйку галубоy, якiя зусiм не спалохана адскочылi крыху, апроч аднаго. Левая лапка яго была абматана чырвонымi тоyстымi нiткамi.

На нейкае iмгненне нашыя з Насцяй позiркi сустрэлiся. Я закурыy i рушыy у процiлеглы ад Насцi бок. Гэта не было нiякiм манеyрам. Я не чакаy, што яна кiнецца за мной з воплямi дараваць ёй усё, але i сам сябе не разумеy. Нешта знутры загадвала не аглядвацца i iсцi yперад. Толькi хада мая была нейкая запаволеная, як у робата Вертэра з дзiцячага баевiка пра Алiсу Селязнёву. Ногi не слухалiся мяне, упарцiлiся падпарадкоyвацца, ды й сам я ганiy сябе на чым свет стаiць за свой учынак. Але яна магла таксама пайсцi, убачыyшы маю абыякавасць. Не, гэтага не можа быць! Чаму не? Я рэзка абярнуyся. Насця стаяла на тым жа месцы, апусцiyшы галаву, уся y чорным, як i yчора, малюючы нешта нагой на асфальце.

Зноy паволi я рушыy ёй насустрач. Насця прыyзняла галаву. Зрабiла адзiн крок наперад, другi… І тут яна кiнулася да мяне бегма, я таксама пабег да яе, распасцёршы рукi.

– Мiкола, даражэнькi, – прыцiскаючыся да мяне yсiм целам, гундосiла Насця, пакрываючы пацалункамi мае вочы, шчокi, лоб, нос, шыю, – даруй мне, калi ласка, дурнiцы. Не хацела я нiчога дрэннага…

– Гэта ты мне даруй за yсё, што я зрабiy, – узяy я ейны твар аберуч, углядаючыся y чужыя вочы, з якiх цяклi слёзы, раз’ядаючы, як серная кiслата, туш i ценi, што чорнымi пiсягамi закратоyвалi мой любiмы тварык. Сказаyшы гэтыя словы, якiя мне так цяжка далiся, я моцна пацалаваy Насцю.

– Ты праyда на мяне не сярдуеш? – спыталася Насця, шморгаючы носам i размазваючы чорныя краты па шчоках, як шакалад.

– За што?

Рукi ейныя абвiлiся вакол маёй шыi, а вусны нашы закружылiся y павольным танцы пацалунка.

Краем вока я заyважыy, што з вокнаy пракуратуры павысоyвалiся галовы цiкаyных мiлiцыянтаy, як грыбы пасля дажджу. Мы з Насцяй, як я адчуy, былi бясплатным атракцыёнам. Не паспеy я так падумаць, як дзяyчына выцягнула з вачэй лiнзы i кiнула iх пад ногi, адкрыyшы мне непараyнальную нi з чым каву сваiх вачэй. Услед за лiнзамi на асфальт паляцеy i чорны парык. Шыкоyныя Насцiны валасы рассыпалiся хвалямi па плячах.

Я падняy яе на рукi i закружыy ад несусветнай радасцi, а з вокнаy пракуратуры радавалiся y маю падтрымку мянты. Капiтан, падобны на актора Шчарбакова, усмiхаyся, узрадаваны за нас, i махаy рукой.

Сентыментальнасць, як кажуць, ва yсiх у крывi, i я не выключэнне. На самай справе yсё адбылося не так. Мяне асудзiлi, i я праседзеy пяць гадоy. Насцi не yдалося мяне вызвалiць, таму што з ёю нiхто не лiчыyся, i ёй давялося выйсцi замуж за Мiнiча, якi зiхцеy ад шчасця, як свiны лыч, а крумкачыныя яго вочы налiлiся такой крывёй на вяселлi ад колькасцi выпiтай гарэлкi, што yсе дзiвiлiся, як гэта Мiнiчавы вочы не палопалiся, бы пухiры, так яны выкацiлiся з арбiт… А пасля y iх нарадзiлася дачка, ды нiхто не верыy, што дзiця – Мiнiчава…

Аднак нешта я намарыy не тое, забыyшыся пра сябе…




11


І смех, i грэх. Усё тое, што са мной адбылося, было разыграна Насцяй. Яна з’яyлялася i аyтарам сцэнарыя, i рэжысёрам, i камерцыйным дырэктарам, i выканаyцай галоyнай ролi. А yсё дзеля таго, каб даць мне магчымасць перамянiцца i павiнiцца. І я стаy перад ёю на каленi y прысутнасцi бясконцых прахожых, што чакалi, як i мы, аyтобуса цi тралейбуса на прыпынку, што насупраць чыгуначнага вакзала, побач з «Мак-Дональдсам».

Я прасiy мне дараваць маё глупства i прыняць каханне, таму Насця спачатку спалохалася i, аглядаючыся на прахожых, як бы прабачаючыся за мяне, як бы казала, што яна не вiнаватая y маiх паводзiнах. Калi я пацалаваy ейныя рукi, твар яе асвяцiyся цёплай лагоднай усмешкай, i яна папрасiла мяне yстаць з каленяy, бо для яе гэта yжо занадта.

Што ж, казка атрымалася пераканаyчай. Ды толькi мы жывем не y казачнай краiне шчасця з добрымi феямi i чараyнiкамi, а y злосны крыважэрны час з незлiчонымi войнамi i забойствамi, з крывадушшам i раyнадушшам людзей, якiя yспрымаюць толькi дарагiя шоу па тэлебачаннi, разлiчаныя на тупагаловых абывацеляy. Усё гэта я прыдумаy не сёння, выказваючы Андрэю Шакелю набалелае y няyтульным, усё яшчэ няyтульным для мяне бары ГУМа на другiм паверсе за столiкам, якi трымае некалькi пустых шклянак з-пад гарэлкi (iх яшчэ не паспелi прыняць) i недаедзены бутэрброд «Вернiсаж», што паспеy за доyгай размовай з гарачага ператварыцца y халодны, як у казцы. Зноy казка, чорт яе бяры! Трэба ж было Насцi паабяцаць, што дзеля яе я ператвару ейнае жыццё y казку! Ага, зараз! За якiя сродкi? Хаця Андрэй кажа, што y Мiнску працы хапае. Гэта дзеля таго, каб супакоiць мяне, бо работу, хоць якую-небудзь, мне абавязкова трэба знайсцi. Іншая справа, што праца, якой у Мiнску хапае, не аплочваецца той сумай, якую я маракую атрымоyваць. Ад сябравых слоy знiкае yсялякае жаданне працаваць, не y тым сэнсе, што я не буду больш нiколi пiсаць, а y тым, што я не маю нiякага жадання i задавальнення совацца y якую-небудзь дзяржаyную yстанову. Маyляy, вось ён я yвесь, бярыце мяне на работу. А што я магу iм прапанаваць з трыма курсамi yнiверсiтэта i танюткiм зборнiчкам вершаy? «Я – беларускi пiсьменнiк» – гучыць, вядома, але бурчыць у жываце. І хочацца, i колецца, як кажуць. Ды так мяне i прымуць, як жа… чакаюць з распасцёртымi абдымкамi. Ашчаслiвец!.. Ды пайшло яно yсё да такой-та мацяры! Ну, беспрацоyны я, ну дык што? Затое y мяне каханне ёсць, якое нi за якiя грошы не купiш. Андрэй нават зайздросцiць мне i з гэтае прычыны дае прачуханца, бо я вякнуy, што, вiдаць, кiну Насцю, хоць гэта будзе вельмi цяжка зрабiць; таму што грошай няма i не будзе, а маляваць iх я не yмею. Безумоyна, гультай. Іншы неяк выкруцiyся б, а мне нiяк не yдаецца. Дык Андрэй i yшчувае, што перастане паважаць мяне, калi я так зраблю. Ды не зраблю я нiчога такога нiколi, а думаць жа нiкому не забаронена. Я i не слухаy ужо Андрэя. Ён сам хоць здагадваецца, пра што гаворыць, пляце штосьцi пра Мiхалкова, Меньшыкава, Галiвуд?.. Якога ражна? Ды хай гаворыць, бо я далёка ад яго прамоy. Я зараз з Насцяй, якая марудна-марудна здымае калготы, як абгортку з марожанага-эскiмо, паволi праводзiць гарачай рукой па голых клубах, затым скiдае кашулю i застаецца y адных трусiках i станiку. Я yжо даyно распрануты (Насця пастаралася) i чакаю яе, лежачы y ложку, захiнуты да грудзей коyдрай. Але не y гэтым справа. Трэба толькi адзначыць, што ранiцай я прапанаваy Насцi выйсцi за мяне замуж. Так i сказаy: «Давай пажэнiмся». Яна доyга на мяне пазiрала, як на нейкае дзiва, але нiчога не сказала i yнiкала размовы наконт маёй прапановы цэлы дзень. Адно yвечары, калi y мяне не было нiякага жадання выходзiць куды-небудзь з цёплай утульнай кватэры, Насця раптам пацягнула мяне за руку да дзвярэй, зачыненых на шпiнгалет. На ключ удзень я рэдка калi замыкаyся, толькi на ноч. Я на самай справе не ведаy, чаго яна пацягнула мяне да дзвярэй, адрываючы ад работы. Колькi yжо часу я нiчога не пiсаy, – i вось цяпер з’явiлiся думкi, якiя неабходна было занатаваць. Аднак Насця начапiла мне на галаву шапку, якую я i зiмой нiколi не насiy, i зняла з вешалкi куртку.

– Мы некуды iдзем? – спытаyся я, нiчога не разумеючы.

Насця не адказала. Яна yвабралася y сваю чорную скуру раней, чым я зашпiлiy маланку на сваёй. Затым адчынiла дзверы, выпхнула мяне на калiдор i загадала выклiкаць лiфт. Зачынiyшы дзверы, Насця ключ мне не аддала, а схавала y сваю сумачку.

І па дарозе да тралейбуса, i y тралейбусе, i пасля, калi мы падыходзiлi да нейкай дзiyнай формы будынiны y выглядзе падковы, яна маyчала, але загадкава yсмiхалася i мiргала вочкамi, як святлафор.

Я нiчога не зразумеy i тады, калi апынуyся, увапхнуты Насцяй, у прыхожай нейкай кватэры. За зачыненымi дзвярыма, напалову шклянымi, аднаго з пакояy чулася песня y выкананнi Людмiлы Зыкiнай, вiдаць, нехта глядзеy па тэлевiзары «Залаты шлягер».

– Праходзь, – штурханула мяне Насця да iншых дзвярэй, што былi злева ад мяне, папярэдне загадаyшы распрануцца. Як толькi я апынуyся па той бок дзвярэй, яны зачынiлiся за мной. Я памкнуyся было назад, але дзверы былi замкнутымi, а y пакоi было цёмна, толькi за акном бачылася поyня, што цiкаyна сачыла за мной, прынамсi, мне так здавалася. І яшчэ мне здавалася, што я маленькае кацяня, якога, хоць i сляпога, жывога кiнулi y наyмысна прыгатаваную яму i засыпаюць гiдкiм халодным жвiрам.

З другога пакоя нiчога не было чуваць, акрамя голасу Слiчэнкi. На бегавой сцяжынцы сцэнiчнага мастацтва ён змянiy Зыкiну i зацягнуy нешта пад гiтару. Мне адразу yспомнiyся Будулай. Сам фiльм я бачыy даyно, яшчэ y васьмiдзясятыя, калi нават i yявiць сябе не мог у ролi беларускага пiсьменнiка. Аднойчы я ехаy з Мiнска y вёску. У райцэнтры далi аyтобус да маiх Цiмкавiч, якi сапсаваyся, нават не паспеyшы выехаць з Копыля, а час падцiскаy. Мужыкi спяшалiся з работы дамоy на чарговую серыю пра Будулая, а тут такая аказiя… «Як жа там Будулай без нас?!» – самотна працягнуy адзiн з мужыкоy, i yсе дружна высыпалiся з аyтобуса, перажываючы, пакурыць.

Я так разумеy, што Слiчэнка стварыy нейкi фон для размовы Насцi з кiмсьцi, якую я не павiнен быy чуць. А ведаць – дзе я i пра што яна з некiм гаворыць – вой як карцела. Ды нават калi б вельмi захацеy, нiчога б не пачуy, зачынены, бы вязень у камеры. Праyда, камера даволi цёплая i yтульная.

Паступова цёмныя сiлуэты прадметаy набывалi свае сапраyдныя рысы i yжо не нагадвалi персанажаy галiвудскiх фiльмаy жахаy, як спачатку. Я нават асмелiyся сесцi на ложак, аднак тут жа падскочыy, як уджалены. Пада мной нешта пiскнула, а затым прамовiла «ма-ма». Я перажагнаyся. Гэта была yсяго толькi лялька. Ложак аказаyся да мяне добразычлiвым. Ён больш не выбрыкваyся, хоць я i сядзеy на самым куточку, баючыся з аднаго боку звалiцца на падлогу, з другога – не раздушыць яшчэ якую-небудзь цацку. Магчыма, што я натраплю i на тэрмiнатара. А я не yпэyнены, што тэрмiнатар, таксама, як лялька, прамовiць, закацiyшы вочы, «та-та». Што я яму тады скажу? Што я не ягоны тата, а проста праездам? Дык ён мяне так змадыгуе, хоць i цацка, што мяне не тое што мацi родная не пазнае, я сам сябе не пазнаю.

Асцярожна я паварочваy галаву то y адзiн бок, то y другi. Побач з ложкам, ля самага акна, стаяy стол, насупраць ложка – канапа. Яшчэ y пакоi знаходзiлiся вялiзная шафа, тэлевiзар, кнiжная палiца…

Дзверы адчынiлiся.

– Чаго ты сядзiш папацёмку? – Насцiн голас супакоiy мяне, як матчына калыханка. Дзяyчына працягнула руку за кнiжную палiцу, i загарэлася святло…

– Куды ты мяне прывезла? – спытаyся я, калi

Насця падышла блiжэй i села побач.

– Да маiх бацькоy, – проста адказала яна.

– Ты тут жывеш? – здзiвiyся я, бо ведаy, што Насця жыве зусiм у iншым месцы.

– Так, гэта мой пакой.

– А-а… што тады…

– Ты маеш на yвазе, дзе мы былi? Я там таксама жыву час ад часу, калi пасваруся з мамай. Тая кватэра належыць маёй сястры i ейным бацькам. Мы стрыечныя сёстры.

– Дзiyна. Я чамусьцi заyсёды лiчыy вас роднымi. Здаецца, я атрымаy адказы на yсе свае пытаннi, аднак усё адно мне нiчога не было зразумела, я адчуваy сябе iдыётам i пацiскваy плячыма, як прыпадачны.

– Ды yсё нармальна, – супакойвала мяне Насця, – зараз мае бацькi збяруцца, i ты з iмi пагаворыш…

– Я?! – нiчога я не зразумеy.

– Ну, ты ж хочаш iм нешта сказаць…

– Ім я нiчога казаць не збiраyся, але, калi ты хочаш, я iм скажу…

– Што? – Насця yпiлася позiркам мне y вочы да такой ступенi, што я падумаy: яшчэ крыху, i мае вочы пад уздзеяннем Насцiнага позiрку страцяць сваё звычайнае месца жыхарства i расцякуцца ртуццю па падлозе. Хоць бы нiчога не загарэлася…

– Што кахаю цябе i хачу на табе жанiцца, – адказаy я.

– А калi яны будуць супраць? – не адставала

Насця.

– Тады я цябе yкраду i запатрабую выкуп у памеры мiльёна мiнiмальных заробкаy, але yсё адно цябе iм не вярну, а выкуп мы добрасумленна прап’ем.

Насця адпусцiла мяне. Я з палёгкай уздыхнуy i расшпiлiy верхнiя гузiкi на кашулi, таму што стала раптам горача.

…А пасля мы пiлi каву. У коле сям’i. Тэлевiзар барабанiy, але на яго балбатню нiхто не звяртаy увагi.

Насцiны бацькi вывучалi мяне, як буквар, хоць я не прамовiy яшчэ нiводнага слова. Я, у сваю чаргу, вывучаy iх, прывыкаючы y думках да словаy «цесць» i «цешча», а Насця сузiрала карцiну позiркам крытыка. Вiдаць, яна адна толькi i кiдала раз-пораз адным вокам позiрк на тэлевiзар.

Насцiн бацька меy ужо шмат гадоy i лысiну з белымi кусцiкамi вакол яе. Ён паспеy паваяваць у саракавых i даслужыцца да палкоyнiка. Мацi выглядала маладой i прыгожай. Нечым яна нагадвала актрысу Надзею Румянцаву. Аднак больш за yсё мяне yразiлi кнiгi y серванце 1911 i 1937 гадоy выдання. Гэта былi зборы твораy Дзюма, Горкага, Драйзера, Маякоyскага.

Маyчанне зацягвалася, i yсе гэта разумелi. Мнета што, я yжо yсё сказаy у самым пачатку, пагэтаму асаблiва не перажываy, сёрбаy сабе каву i чакаy, калi ж урэшце хто-небудзь вымавiць хоць слова.

Пракашляyся Насцiн бацька.

– І што ты думаеш рабiць, Мiкалай? – спытаyся. Голас у яго быy надтрэснуты, як барабан гiтары.

– Я yжо сказаy вам, – прамовiy я.

– Не y тым сэнсе, – паправiyся «цесць». – Як ты будзеш жыць? Як сям’ю забяспечваць?

– Я пiшу. Думаю, мае кнiгi, калi iх будуць выдаваць, прынясуць не меней грошай, чым рабочы атрымлiвае на заводзе цi выкладчык ва yнiверсiтэце.

– Дык iх жа яшчэ не выдаюць, – заyважыy «цесць». – А да таго яшчэ доyгая песня.

– Ну, чаму… – запярэчыy я.

– А што ты скончыy? – перапынiла правакацыйным пытаннем мяне «цешча».

– Нiчога, – пацiснуy я плячыма. – Вучыyся на фiлфаку, ды кiнуy. Таму што нiчога новага для сябе там не адкрыy.

– Мне здаецца, – працягвала «цешча», – калi ты кажаш, што ты пiсьменнiк, пiсьменнiкi – незвычайныя людзi. Проста так жа нiчога не пiшацца. Яны yвесь час думаюць, перажываюць, уначы yсхоплiваюцца i спяшаюцца да стала, каб занатаваць думку, пакуль яна не збегла. Нiчога незвычайнага, як мне здаецца, у тваiх паводзiнах не бачна.

– А хто вам сказаy, што пiсьменнiкi не такiя, як звычайныя людзi? Яны такiя ж, як усе, толькi адрознiваюцца iншым складам мыслення ды ладам жыцця.

– Усё гэта добра, – зноy у гаворку yступiy «цесць». Я так зразумеy, што ён увогуле не чуy, аб чым мы толькi што размаyлялi з ягонай жонкай. – Усё гэта добра, – паyтарыy ён, – мяне цiкавiць, за што вы будзеце жыць? Чым сям’ю кармiць будзеш?

– Працаваць буду я, – умяшалася Насця. – А Мiкола будзе пiсаць i дзяцей няньчыць.

На гэтай аптымiстычнай ноце размова была завершана. Па шчырасцi, мне было напляваць, што думаюць пра мяне Насцiны бацькi, але не напляваць было самой Насцi. З ёю размовы наконт мяне, скiраваныя на разрыy усялякiх адносiн памiж намi, будуць праводзiцца штодзень.

Так я думаy, калi вяртаyся ад Насцi да сябе, але дамоy не пайшоy. Мяне пацягнула y Дом лiтаратара на чарговае панядзелкавае пасяджэнне. Я даyнавата там не быy, а быy якраз панядзелак, тым больш, што настрой патрабаваy нейкага духоyнага адхлання. А там павiнны чытаць вершы.

Першага на трэцiм паверсе я сустрэy Мiнiча. Ён курыy перад люстэркам, расчэсваючы вусы. Я моyчкi падыходзiy да яго з-за спiны, але не yбачыць мяне Мiнiч не мог. Мая рука легла яму на плячо i развярнула тварам да мяне.

– Прывiтанне, Мiнiч, – прамовiy я. – Я прыйшоy табе доyг вярнуць.

Мiнiч нарабiy такога грукату, што мне здалося, нiбыта y Мiнску – сапраyдны землятрус. Ён перакулiy сваiм целам тумбачку з люстэркам. Мала таго, пабiy тое самае люстэрка, якое аскепкамi, нiбы медалямi, упрыгожвала яго грудзi. З носа цякла кроy, а цыгарэта тлела побач з яго галавой.

На шум павыбягалi маладыя ды раннiя генii, кiнулiся на дапамогу Мiнiчу, ды мне было yжо не да iх. Я паволi спускаyся на першы паверх, не зважаючы на тое, што мяне клiкалi. Не ведаю, для чаго. Але вяртацца я не збiраyся, хаця i хацеy паслухаць вершы. Цяпер мне хацелася выпiць, i я пешшу пашкандыбаy да ГУМа. Хоць бар у ГУМе я не любiy, там было цёпла i нiхто не капаy на мазгi. Толькi вось курыць нельга…




12


Я так i не стаy Насцiным мужам; так i не даведаyся, як яна трапiла да мяне y кватэру, калi я палiчыy яе за русалку; так i не зразумеy, кiм Насця была для мяне. І на пытаннi мае няма каму адказаць.

Я часта yспамiнаю той дзень, калi мы разглядалi лiнii сваiх жыццяy на далонях. Тады яна сказала, што будзе жыць доyга-доyга, таму што лiнiя жыцця y яе доyгая, а y мяне кароткая… Я тады адчыняю фортку, закурваю i… …Насця загiнула на Нямiзе y тую крывавую нядзелю, калi…

Ды што толку, калi яе няма!!!..



    1999




Шоyк

Гiсторыя жарсцi

Аповесць


Вечар поyз, як чарапаха, але yсё ж поyз. Яму не было куды спяшацца. Ён выдатна ведаy, калi i дзе трэба з’явiцца. Асаблiва дзе. Ён любiy месцы, дзе яго чакалi, таму нiколi не спяшаyся да iх, бо нiбыта смакаваy сваё хуткае з’яyленне, гуляючы y Бога. Яму падабалася вяршыць лёсы, застаючыся абыякавым, праyда, да таго, ламаy ён iх цi рабiy шчаслiвымi. Вечар не адрознiваy адценняy у адносiнах. І y гэты раз ён не спяшаyся. Ведаy, што з’яyленню яго будуць рады. Дакладней, радая. Жанчына, якая стаяла y акне, нiбы каханага выглядвала, якi вяртаецца з працы, досыць доyгi час, раптам завесiла акно шчыльнай шторай, быццам стамiлася чакаць. Але вечар паспеy скокнуць у кватэру, як кошка, праз фортку на падаконне, потым на падлогу i на канапу yлегчыся, згарнуyшыся абаранкам.

Ёй было сорак шэсць гадоy, i яе звалi Святлана.

Яна ненавiдзела вечары. Ненавiдзела заставацца адна y трохпакаёвай кватэры, дзе i пагаварыць не было з кiм, хiба што з кнiгамi, якiх было мноства, ды з тэлевiзарам. Сын з нявесткай прыязджалi рэдка i, ужо праз некалькi гадзiн засумаваyшы, збiралiся назад. Іх тут нiчога не трымала. Сын выкладаy у Ваеннай акадэмii, жонка яго – псiхалогiю ва yнiверсiтэце.

Усе сябры iх i знаёмыя знаходзiлiся там, у сталiцы. У маленькiм мястэчку, у якiм нарадзiлiся i выраслi, нi з кiм сяброyства не падтрымлiвалi. Ды i не было з кiм тут сябраваць, па вялiкiм рахунку. Усе iх аднагодкi, што засталiся y мястэчку, спынiлiся y развiццi, заляглi на дне шклянкi. Усё-ткi добра, што яе сын не жыy з мамай.

А яна была нiчога сабе, нягледзячы на yзрост. Сярэдняга росту, у меру паyнаватая, але не тоyстая, не дзяyчынка ж ужо; з пругкiмi грудзьмi аднак, жывымi вачыма, цiкаyным носiкам, ямачкамi на шчоках, Святлана працягвала звяртаць на сябе yвагу мужчын. Рыжанькая, з вяснушкамi па вясне, яна скончыла фiлфак педiнстытута калiсьцi i yсё жыццё прапрацавала y школе, цяпер пераназванай у лiцэй. Сама яна была не мясцовая, прыехала з мужам, з якiм развялася праз некалькi гадоy пасля нараджэння сына. Ён завёy новую сям’ю, а калi жонка яго памерла ад раку, папрасiy Святлану вярнуцца. Яна i вярнулася, як дурнiца, усёткi адзiнокi мужчына, шматдзетны, яе дапамога неабходна. Праз некалькi месяцаy пашкадавала, што зноy звязалася з iм. Адчуyшы адносную волю, той пачаy выпiваць i, як следства, распускаць рукi. Бiy ён як дзяцей, так i яе. Святлана не вытрымала, сышла. Ён доyгi час угаворваy яе зноy вярнуцца yсякiмi праyдамi i няпраyдамi, нават пагражаy. У рэшце рэшт Святлана выклiкала мiлiцыю. Дзяцей забрала бабуля, мацi яго памерлай жонкi.

Перыпетыi y адносiнах з мужам былi самымi вялiкiмi прыгодамi y жыццi Святланы. А яна ж марыла застацца жыць пасля iнстытута y вялiкiм горадзе, хадзiць у тэатры. Не перастаючы, сачыла за сабой, таму захавала «таварны выгляд», як цяпер модна казаць, не лiчачы некалькiх дробных маршчынак на шыi i пад вачамi. У школе ёю захаплялiся вучнi, любiлi яе yрокi, i калектыy педагогаy паважаy Святлану. Толькi дамоy яна не спяшалася пасля працы, як усе, з тых часоy, калi сын з’ехаy, iшла павольнай нетаропкай хадой, паварочвала y лесапарк, каб падоyжыць шлях, марыла па дарозе пра якую-небудзь выпадковую сустрэчу, якая перавярнула б жыццё. Але нiхто не сустракаyся, ды i не мог сустрэцца y прынцыпе. Мястэчка маленькае, усе адзiн аднаго ведалi, i yсе былi занятыя, у сэнсе – мужчыны, вольных не было, нават самых горкiх п’янiц. Святлана бачыла толькi маладыя пары ды старшакласнiкаy, што нясмела сядзелi на лаyках i гэтак жа нясмела тыкалiся, як сляпыя кацяняты, адно адному y насы y пошуках вуснаy.

Яна прыходзiла дамоy, уключала тэлевiзар, гатавала вячэру прыхапкам. Потым выключала тэлевiзар, брала кнiжку y рукi i чытала, пакуль сон не yкрываy яе з галавой, нiбы коyдрай. І так кожны дзень. Сумна i прыкра.

А yчора яна пагадзiлася скласцi кампанiю сяброyцы i каляжанцы па працы Наташцы Цыбульскай. Тая выкладала iнфарматыку, любiла танцы i кампанii. Яна i паклiкала Святлану y рэстаран, адзiны на yвесь горад, тым больш i нагода была. Па-першае, выходны, а па-другое, прафесiйнае свята – Дзень настаyнiка.

Натуральна, Святлана доyга думала, перш чым пагадзiцца.

Яна выйшла раней з дома, стамiyшыся ад чакання, лепш прайсцiся, хоць да рэстарана iсцi было хвiлiн пяць. Ён знаходзiyся на невялiкiм узвышэннi праз дарогу. Адлегласць Святлана пераадолела за тры хвiлiны, пастаяла ля yвахода, але не зайшла, нерашуча тузанула за ручку дзвярэй, тыя ледзь прыадчынiлiся, стрыманыя тугой спружынай, i зноy зачынiлiся.

Святлана аддзёрнула руку i iмклiва закрочыла назад, да свайго дома. Няправiльна гэта – хадзiць у рэстаран адной, без суправаджэння мужа цi мужчыны. Што людзi падумаюць? Яна y рэстаране была yсяго некалькi разоy, i то y маладосцi, у вялiкiм горадзе, калi вучылася яшчэ. Там яе нiхто не ведаy. Усе займалiся сабой цi сваiмi спадарожнiкамi. А y мястэчку заyтра ж папаyзуць чуткi i абвiнавацяць невядома y чым…

Святлана падыходзiла да пад’езда, калi зазвiнеy тэлефон. Гэта Наташка правярала, цi сабралася: калi сабралася, то яе, Святлану, чакаюць, хай не затрымлiваецца, таму што без яе y рэстаран нiхто не yвойдзе.

Яна хацела запярэчыць, сказаць, што не зможа прыйсцi, што захварэла, але не паспела. Наташка хутка адключылася. Адтараторыла i знiкла.

Святлана зноy накiравалася y рэстаран. Наташка не падманула.

Калегi па працы, усяго восем чалавек, усе жанчыны, за выключэннем аднаго мужчыны-«трудавiка», штосьцi весела абмяркоyвалi. «Трудавiк» курыy убаку, таму Святлана не адразу яго заyважыла.

Наташка аслупянела, калi yбачыла сяброyку, захоплена пляснула рукамi.

– Прыгажуня ты наша! – Падышла, пацалавала, як гераiня яе любiмых серыялаy, чаго нiколi не дазваляла сабе на працы. І гэта зразумела. Школа yсё-ткi.

– Шыкоyна выглядаеш! – далучылiся да Наташкi астатнiя, а «трудавiк» аж прысвiснуy.

Нiяк асаблiва Святлана не апраналася i не фарбавалася. Зачасала валасы назад, падвяла ценi, падрэтушавала вусны, апранула бручны касцюм, пад пiнжак – белую шаyковую блузку i чырвоны мужчынскi гальштук, туфлi на высокiм абцасе. Штосьцi яшчэ? Так, капялюш, як i гальштук, мужчынскi. Ёй наогул мужчынскi гардэроб пасаваy, рабiy яе больш жаноцкай i цiкавай, калi не сказаць, сексуальнай. Наташка выглядала не горш, ды i астатнiя таксама.

«Трудавiк» дакурыy i адчынiy дзверы y рэстаран, ветлiва запрашаючы жанчын увайсцi першымi.

Зала была поyная. Сляпiла яркiм святлом i аглушала музыкай i гучнымi галасамi. Дзве афiцыянткi ледзь паспявалi прымаць i выконваць замовы. Святлана мiмаволi запынiлася, але Наташка падпiхнула ззаду.

– Не дрэйф, сяброyка, – пракрычала на вуха, – сёння наш дзень, так давай адтапырымся на славу. Наш столiк вунь ён, пусты ля акна. Я яго замовiла яшчэ yчора.

Заахвочаная словамi Наташкi i iншых, Святлана хутка апынулася за столiкам i yжо гартала меню. Наташка меню вырвала з яе рук i сказала, што yсё даyно замоyлена i не трэба перанапружваць мозг.

Афiцыянткi па чарзе прынеслi гарэлку, таматавы сок, фруктовае асарцi, адбiyныя, некалькi вiдаy салаты, шакалад, вiно. Вiно, зрэшты, нiхто не захацеy, i яго панеслi назад.

Па першай выпiлi за прафесiйнае свята, потым за сябровак, потым за каханне, а затым перад столiкам з’явiyся малады чалавек i ветлiва запрасiy Святлану на танец, якраз гучала павольная кампазiцыя.

Спачатку яна не зразумела, што трэба было гэтаму хлопчыку, чужому i незнаёмаму. Нiколi раней яго не бачыла. Наташка пракрычала на вуха, што Святлану клiчуць танчыць.

– Але ж нiхто не танчыць, – разгубiлася Святлана.

– Нiхто, – пагадзiлася Наташка, абвёyшы поглядам памяшканне. – Нiхто, – утаропiлася на маладога чалавека.

– Мы будзем першымi, – працягнуy той руку Святлане, i ёй раптам так захацелася даверыцца яго руцэ, адчуць яе дотык, але зрабiла зусiм iншае.

– Навошта? – спытала яна.

– Затым, каб не паyтараць, – прамовiy малады чалавек, ахiнаючы аксамiтам свайго голасу, нiбы спавiваючы y шоyк усю iснасць жанчыны, якая памiрала ад адзiноты, – за iншымi, якiм таксама можа прыйсцi y галаву выйсцi танцаваць.

– Вы yпэyнены? – нерашуча вагалася яшчэ Святлана, але шалёна жадала, каб гэты хлопчык настаяy на сваiм.

– Абсалютна, – малады чалавек не расчараваy яе.

– А мяне тут усе ведаюць, – працягвала пярэчыць Святлана, супрацiyляючыся, хутчэй, самой сабе, бо не чакала, што здольная, хоць у глыбiнi душы была yпэyнена, напляваць на прыстойнасць i гадамi выпрацаванае становiшча y грамадстве. – А вас не ведаю я.

– Вось i пазнаёмiмся, – не сыходзiy малады чалавек.

– Вы так думаеце? Вам гэта трэба?

– Светка, ты чаго? – ушчыкнула яе Наташка. – Потым жа шкадаваць будзеш! А лепш пашкадаваць пра зробленае, чым пра не зробленае. Ты глядзi, якi хлопчык!..

– Праyда твая, менавiта хлопчык! – адказала Святлана сяброyцы. – Ён аднагодак майго сына!..

– Ну i што!

– Як ну i што?

– Урэшце, гэта проста танец!

– Ну так, ты маеш рацыю.

З велiччу каралевы Святлана yклала y руку маладога чалавека сваю далонь i выйшла з-за стала. Ён тут жа прыцягнуy яе да сябе, упэyнена паклаy адну руку на стан, другою гэтак жа yпэyнена кiраваy целам Святланы i танцам.

Яны не размаyлялi. Уважлiва глядзелi адно аднаму y вочы. У яго яны былi зялёныя, напоyненыя глыбiнёй лесу, у якiм лёгка заблукаць, i з нейкай самоцiнкай, якая сведчыла пра штосьцi вельмi моцна перажытае. Высокi лоб, рымскi нос, ледзь прыкметны шнар на брыве, ярка акрэсленыя выразныя губы, ямачка на падбародку, зачасаныя назад чорныя валасы сярэдняй даyжынi дапаyнялi партрэт. Моцныя рукi, без нiякiх дрыжыкаy ад хвалявання, хоць заyважна, што хваляваyся. Яго дыханне п’янiла, позiрк засмоктваy у сябе. Святлана адчувала галавакружэнне, але не адводзiла вачэй ад яго.

Музыка спынiлася.

Святлана быццам адарвалася ад чагосьцi надзейнага i дужага, павiсла на адной руцэ над прорвай, ледзь утрымлiваючыся слiзгаючымi пальцамi па вяроyцы, i разгублена аглядалася. Прысутныя y рэстаране, усе як адзiн, дружна апладзiравалi ёй, як акторцы y тэатры. Заyтра пра гэты танец будзе ведаць увесь горад. Злавiyшы гэтую думку i yчапiyшыся за яе, як за выратавальны круг у моры, Святлана iмклiва вярнулася за столiк, не дазволiyшы маладому чалавеку праводзiць яе. Ён таксама вярнуyся да сваiх.

Яна папрасiла налiць ёй выпiць i залпам асушыла чарку гарэлкi, затым падзялiлася асцярогамi з сяброyкай.

– Што ты за глупства гародзiш, – супакоiла яе Наташка. – Ну i хай ведаюць. Няхай зайздросцяць, што y тваiм узросце яшчэ можна ох як падабацца! Прабач, канешне.

– Ты думаеш, ён яшчэ падыдзе да мяне? – спыталася Святлана.

– Што я чую?! – шчыра здзiвiлася Наташка. – Ты ж iсцi не хацела! – нагадала, але, убачыyшы, як нахмурылася сяброyка, паспяшалася падсаладзiць пiлюлю. – Зразумела, падыдзе. Нездарма ж з усiх абраy цябе!

– Вось гэта i дзiyна, – задумалася Святлана. – Гэтулькi маладзенькiх вакол, а ён мяне запрасiy…

– Нiчога дзiyнага, – пацiснула плячыма Наташка. – Вытанчаная натура мастака беспамылкова разгледзела сапраyднае сярод падробак.

– Што ты такое кажаш?! Якiх падробак? – не зразумела Святлана, а потым, нiбы апамятаyшыся, прамовiла: – Пачакай, пачакай, ты што, хiба ведаеш яго?..

– Ну, так, ведаю, – неахвотна адказала Наташка. – Ён у Доме культуры працуе рэжысёрам. Прыслалi па размеркаваннi пасля yнiвера. Творчы чалавек, мiж iншым. Так што невыпадкова ён да цябе падышоy. Ты ж прыгажуня. Да мяне вось нiхто не падыходзiць.

– Наташа… – пагладзiла сяброyку па галоyцы, як маленькую, Святлана.

– Ды жартую я, – усмiхнулася Наташка, – хутка ад ахвотнiкаy адбою не будзе.

Нiбы y пацверджанне яе слоy, да столiка падышоy нейкi мужчына i выцягнуy Наташку, як рыбку з сажалкi, са свiстам, на сярэдзiну залы. Святлана танчыць не пайшла, не любiла дрыгацца пад незразумелыя «тыц-тыц-тыц». Яна зняла пiнжак, бо зрабiлася горача, i павесiла яго на спiнку крэсла, запраyленую y штаны блузку адпусцiла навыпуск, гальштук сарвала i засунула ва yнутраную кiшэню пiнжака, некалькi верхнiх гузiкаy на блузцы расшпiлiла: стала лягчэй.

Святлана сядзела за столiкам адна. Яе спадарожнiцы танчылi y паyколе, «трудавiк» сышоy курыць на паветра. Вачамi яна шукала маладога чалавека, з якiм танчыла, але знайсцi не змагла. Дзiyнае пачуццё закралася y душу жанчыне. Ёй было крыyдна за сябе. За тое, што засталася адна, калi iншыя весялiлiся. Так, яна не любiла хуткiя рытмы i эпiлептычнае торганне пад iх, але ён мог хаця б для выгляду запрасiць… Якая лухта… Пра што яна думае? Ды ён падышоy да яе, хутчэй за yсё, з ветлiвасцi цi паспрачаyшыся з кiмсьцi на яе, або Наташка загадзя папрасiла, бо знаёмая з iм ужо… Так, безумоyна, гэта Наташчыных рук справа.

– Не перашкоджу? – раптам пачула над самым вухам аксамiтавы барытон Святлана.

– Што? – быццам спалохалася чагосьцi, знiзу yгару (малады чалавек схiлiyся над ёй, абапiраючыся адной рукой аб стол, iншай трымаyся за спiнку яе крэсла) паглядзела яна, але iмгненна заyважыла позiрк суразмоyцы, накiраваны y выраз яе блузкi. Грудзi yсё-ткi выглядалi «апетытна» i яшчэ маглi зводзiць з розуму нават такiх юных прадстаyнiкоy мужчынскай паловы чалавецтва. – Прабачце, – усмiхнулася Святлана i рукой паказала, што той можа сесцi насупраць, усё адно пакуль нiкога няма.

– Мiхал маё iмя, – сказаy малады чалавек, як толькi зручна размясцiyся на крэсле. – А вы?

– Святлана, – адказала жанчына.

– Можа быць, вып’ем на брудэршафт, – прапанаваy Мiхал, – i пяройдзем на «ты»?

– Навошта? – неахвотна супрацiyлялася Святлана, дакараючы сябе y душы за гэта. Ёй так не хапала yвагi, падтрымкi, кахання, нарэшце. Мiхал на яе глядзеy з такiм замiлаваннем i такiм кранаючым поглядам, так гарнуy да сябе, але ён быy такi малады!..

– Затым, што вы вельмi прыгожая, – прамовiy Мiхал. – Гэтым вы мяне i бянтэжыце. Мне нiколi не падняцца да вас, якiх бы высiлкаy я не выкарыстоyваy. Толькi вы можаце падняць мяне да свайго yзроyню. Памятаеце, што «толькi прыгажосць выратуе свет?»

– А мой узрост не бянтэжыць нiяк? – вырвалася з грудзей Святланы. Яна ведала наперад, што ён адкажа, бо мужчына ж не зняважыць жанчыну, але жадала пачуць добрыя словы y свой адрас. Вельмi даyно ёй нiхто не казаy, як яна добра выглядае.

– Пры чым тут ваш узрост? – усмiхнуyся Мiхал. – У прыгажосцi yзросту няма. Яна вечная. А ведаеце, як парой хочацца далучыцца да вечнасцi?..

Ён узяy дзве чаркi i паставiy iх побач, напоyнiy гарэлкай да паловы, адну чарку працягнуy Святлане, з другой у руцэ перасеy да жанчыны блiжэй.

Яны выпiлi. На брудэршафт. Сваю i яе чаркi ён паставiy на стол, падсунуyся яшчэ блiжэй, адной рукой абняy Святлану за плечы, другой – узяy яе твар i yтрымлiваy, пакуль працягваyся пацалунак, на здзiyленне салодкi i сакавiты. Магчыма, Святлане пацалунак здаyся такiм таму, што даyно нi з кiм не цалавалася. Яна нават заплюшчыла вочы ад задавальнення, але адхiлiлася першая.

– Ну, вось, – сказала затым, – вы… ты… i далучыyся да вечнасцi.

Мiхал усмiхнуyся, але так, нiбы баяyся расцiснуць рот, штосьцi yтойваючы.

Загучала павольная мелодыя.

Мiхал працягнуy Святлане руку, запрашаючы паyтарыць танец.

Яны зноy выйшлi на сярэдзiну залы, але yжо не адны. Наведвальнiкi рэстарана разбiвалiся па парах i таксама выходзiлi, каб топчучыся на месцы, робячы выгляд, што танчаць, паспець за некалькi хвiлiн нацешыцца бачнасцю iнтыму, якi, магчыма, больш нiколi не паyторыцца.

Мiхал паклаy абедзве рукi Святланы сабе на плечы, свае ж рукi скрыжаваy на яе стане, але ненадоyга: хутка яны асцярожна, але yпэyнена паплылi па яе спiне, паслабляючы цела, што даверлiва тулiлася да цела процiлеглай асобы. Вусны Святланы самi па сабе выбухнулi пацалункамi. Вар’яцтва доyжылася роyна гэтулькi, колькi гучала кампазiцыя. Як толькi яна скончылася, Святлана паспешна адвярнулася, адпiхнуyшы Мiхала, i села за столiк. Сядзела нядоyга, раптам пачала збiрацца дадому. Наташка адгаворвала, але Святлана не паддалася. Яна баялася саму сябе. Спалохалася, як дзiця. Страх павiнен прайсцi, калi яна апынецца y бяспецы, а менавiта дома. Там Святлана супакоiцца i прагонiць страх. Імклiвай хадой яна вырвалася, як з пекла, ад сцен рэстарана на вулiцу, нiбы y рай, i захлынулася яго паветрам.

Мiхал дагнаy яе на паyдарозе да ейнага дому. Схапiy за руку, павярнуy да сябе тварам. Яна вырвалася, кiнулася бегма падалей ад яго, як ад д’ябла, каб хутчэй схавацца за выратавальнымi дзвярыма пад’езда. На дзвярах код, ён не зможа да яе дабрацца.

Цёмна-сiнюю прастору ночы асвятлялi зоркi i вулiчныя лiхтары. Ценi Святланы i Мiхала велiзарнымi сiлуэтамi расплывалiся па сценах дамоy.

На высокiх абцасах было цяжка бегчы, таму Мiхал не адставаy нi на крок. Ён даyно yжо мог дагнаць Святлану i расправiцца з ёй, але яму прыносiла задавальненне гульня з ёю, ён жа яшчэ хлопчык зусiм.




