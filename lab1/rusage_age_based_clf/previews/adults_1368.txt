Ночы на Плябанскiх млынах (зборнiк)
Людмiла Іванаyна Рублеyская


У кнiгу вядомай пiсьменнiцы Людмiлы Рублеyскай увайшлi гатычны раман «Скокi смерцi», у якiм журналiстка Ганна Барэцкая i рэстаyратар Юрась Дамагурскi разгадваюць таямнiцу сярэдневечных гадзiннiкаy, аповесць «Ночы на Плябанскiх млынах», дзе мiфы i легенды Мiнска пераплятаюцца y запамiнальную мiстычна-рамантычную карцiну, цыкл «Старасвецкiя мiфы горада Б*», што спалучае антычныя мiфы i рэалii старасвецкага беларускага мястэчка, а таксама апавяданнi, у якiх дзейнiчаюць i паyстанцы Калiноyскага i Касцюшкi, i нашы сучаснiкi. Героi Людмiлы Рублеyскай вырашаюць адвечныя праблемы выбару памiж годнасцю i бяспекай, каханнем i здрадай, захаваннем гiстарычнай памяцi i абыякавасцю. У кнiзе ёсць i прыгоды, i мiстыка, i гумар, i псiхалагiзм, i развагi над лёсам Беларушчыны.





Людмiла Рублеyская

Ночы на Плябанскiх млынах

Раман, аповесць, апавяданнi





© Рублеyская, Л. І., 2015

© ТАА «Электронная кнiгарня», 2015





Ночы на Плябанскiх Млынах

Мiстычная аповесць



Магчыма, я памыляюся, але мне заyсёды здавалася, што на дарозе, па якой возяць мёртвых, нават трава i дрэвы мяняюць колер.

    Густава Адольфа Бекер

Гэты дом пабудаваy вар’ят у вар’яцкiм месцы.

І не было лепшага дому i лепшага месца y гэтым вар’яцкiм часе.

Агонь дабраyся да срэбнай стужкi, якая далiкатна абвiвала свечку з белага духмянага воску, вырабленага няйначай пчалiнай каралевай (хаця не, каралевы не вырабляюць воску, нават такога белага). Стужка адразу сцiснулася, пачарнела, выяyляючы сваяцтва не з высакародным металам, а з паперай, цярплiвай, як прыроджаная паслугачка, i гэткай жа пакорлiвай любому гаспадару… Ад яе лiслiва пацягнуyся струменьчык чорнага смярдзючага дыму, нагадваючы няшчыры клiчнiк напрыканцы палiтычнага лозунгу.

– І гэта вясельныя свечкi! – дакорлiва прамовiла Дарота, гасячы пацямнелай мельхiёравай лыжкай для гарбаты блiскучую паперку i спрабуючы ададраць яе рэшту ад васковага сцябла. – Уявiце сабе, як гэткi дым выглядае падчас вянчання!

– Як папярэджанне наiyным, – змрочна сказаy пан Беларэцкi, лысаваты брунет у акулярах на вяровачках, былы стыпендыят Імператарскай Акадэмii, фалькларыст i аматар прыватнага вышуку. – У кожнай красе падчас выпрабавання вогненнай стыхiяй выяyляецца дамешак… З пахам самага звычайнага, жывёльнага страху за сваё iснаванне. А yрэшце, – пан Беларэцкi павярнуyся yсёй сваёй худой, нязграбнай постаццю y бок вакна, – у нас дзесьцi быy яшчэ цэлы жмуд пахавальных свечак. Ты, Уладзе, прыносiy…

Высокi юнак з прыгожым ганарыстым тварам, якi сядзеy ля акна, апрануты y паношаны сурдут, азваyся леным голасам, у якiм адчувалiся iнтанацыi шчырага прыхiльнiка чытацкае манеры беларускага хлопца з Вiльнi Шверубовiча (вядомага y Імперыi як Васiлiй Качалаy). – Былi недзе i пахавальныя… Пашанцавала ж прайсцiся побач царквы, якую пад склад экс-пра-пры-… Госпадзе, гэта ж вымавiць немагчыма… Два пакункi ля камiсарскiх калёсаy i падабраy, няхай Бог даруе. Вясельныя свечкi i пахавальныя. Пахавальныя, здаецца, Даротка y камоду паклала…

Дарота павярнулася, блiснула вялiзнымi цёмнымi вачыма, у якiх калiсьцi наведвальнiкi вечароy Таварыства аматараy прыгожых мастацтваy бачылi люстраванне вобразаy Рафаэля ды Батычэлi.

– Нiякiх пахавальных свечак! Гэта… Гэта yжо занадта. У адрозненне ад вас, спадар, тэатральныя эфекты не шаную.

– Спадарыня лiчыць за лепшае yжыць лучыну? – з’едлiва прамовiy Улад i дадаy з уздыхам: – Урэшце, калi хто-небудзь з нас не yладкуецца на працу, пяройдзем i на лучыну.

Пан Беларэцкi пагардлiва хмыкнуy наконт самой думкi yладкавання на працу. За акном плесканулася вада, нiбыта дом быy вялiзным караблём…

Улад прыцiснуyся лбом да шыбы, угледзеyся y цемру.

– Не спадае паводка…

– Вось i добра… – стамлёна прамовiла Дарота, разлiваючы y парцалянавыя кубкi напой з водарам ядлоyцу, верасу i восеньскiх яблыкаy – i дакладна з названага й звараны. – Значыць, у нас ёсць яшчэ некалькi дзён. А потым…

Яна змоyкла, бо тое, што будзе потым – ведалi yсе… Дом былога дырэктара рэальнай вучэльнi, Даротавага бацькi, драyляны старасвецкi будынак з мансардай i разьблёнымi калонамi, пацямнелы ад часу, нiбыта твар рамiзнiка, забярэ новая yлада дзеля, вядома ж, справядлiвых патрэбаy працоyнага люду. Да апошняга кiраyнiкi рэальных вучэльняy не залiчвалiся. Пан дырэктар даyно перабраyся да сваякоy у Лошыцу, а дачка вырашыла застацца. Зладзiyшы своеасаблiвую камуну са сваiх сяброy, якiх час гэтаксама адарваy ад берагоy, загайдаyшы на халодных хвалях… Ды яшчэ бацькаy стрыечны брат, пан Беларэцкi, што з’ехаy з Пецярбургу, пакiнуyшы на дарогах ваеннага камунiзму валiзы, палiто i веру y справядлiвасць, прыбiyся да маладой кампанii…

Хвалi паводкi ля Плябанскiх Млыноy таксама былi халодныя – Свiслач i Нямiга, разлiyшыся, ператваралi цэнтр мястэчка y сапраyдную Венецыю, i човен менчука, звыклага да пераменлiвага настрою губернатараy i стыхiяy, слiзгаy побач з дахам вагону конкi, якi ледзь быy вiдзён над бруднымi хвалямi… Вось i гэты дом у чарговы раз зрабiyся незалежным востравам – а тыя, што сабралiся тут, умелi цанiць часовую волю… Яны нават адпусцiлi па сiвернай вадзе адзiны стары човен – каб не было спакусы.

– Наш каyчэг яшчэ не даплыy да Арарату! – з мансарды спускаyся чарнявы хлопец, трымаючы y руках стос старых газетаy, знямелае рэха старога свету, якое больш анiхто не хоча пачуць. – Таму не забывайце, што маё iмя – Ной, i з гэтае прычыны мусiце прызнаваць мяне за капiтана.

Ной кiнуy газеты на падлогу, i яны, глуха шаргатнуyшы, бяссiла сцiшылiся, нiбы спадзеючыся пакорлiвым маyчаннем выклiкаць шкадобу да свайго лёсу.

– На растопку… А дзе там Зося падзелася? Зося! Цябе што, прывiды на мазурку запрасiлi?

– Іду, iду… Хвалюешся, як рамiзнiк ля амэрыканскай клюбы…

Па лесвiцы iмклiва спускалася тоненькая рудая дзяyчына y брунатнай сукенцы, перашытай з гiмназiчнай форменнай, але зусiм не падобная да мiгдалавай гiмназiстачкi – кароткая стрыжка, у прыжмураных вачах – зялёны агонь, як у рыскi, а рукi, такiя тонкiя i далiкатныя – у драпiнках, нiбыта ад гульняy з капрызлiвымi кацянятамi. У руках дзяyчына трымала два бронзавыя падсвечнiкi.

– Вось! Хачу, каб у гэтую ноч было светла, як на старасвецкiм бале!

Улад памкнуyся быy устаць, каб перахапiць цяжкую бронзу з дзявочых рук, але стрымаyся i знарочыста абыякава yтаропiyся y цёмную шыбу.

Як нi пярэчыла цемнавокая Дарота, але пахавальныя свечкi, на гэты раз з жоyтага, як мумiя, воску былi знойдзеныя, пазбаyленыя чорных стужак i запаленыя…

Насельнiкi дому пасярод паводкi yселiся вакол стала. Верасовая гарбата, сухары, святло пахавальных свечак i вецер за вокнамi… Што яшчэ трэба маладым, каб забыцца на несправядлiвасцi вiхурнага часу?

– Пан Беларэцкi, раскажыце якую-небудзь жахлiвую гiсторыю! – папрасiла Зося.

Фалькларыст зiрнуy светлымi вачыма з-пад трэснутых акуляраy.

– Чым страшнейшы час – тым прыемней слухаць выдуманыя жахi… Нiбыта цемра y параyнаннi з яшчэ большай цемрай на хвiлю падаецца святлом. Але yмова: расказваем усе, па чарзе.

Улад лена запярэчыy:

– А калi я нiякай мiстыкi не ведаю? І yвогуле матэрыялiст… Беларэцкi толькi пасмiхнуyся:

– А фантазiя нашто, малады чалавек? Вы ж – артыст, у ценю на сцяне мусiце yбачыць i Атэла, i Жыгiмонта Аyгуста… Мiфы, паданнi, легенды – гэта паветра, якiм дыхае кожнае места. Гэта вiльготны мох на сценах камянiцаy, што yспаyзае па iх, нiбыта праказа. Павуцiнне y кутах замураваных тры пакаленнi таму пакоях, вiльгаць, якая па кроплi точыцца з чорнага зводу сутарэння, вымыyшы y каменнай падлозе ямiну, дзе можа схавацца вялiзная рапуха… Гэта yсюды iсна i невынiшчальна… Я ведаю выпадкi, калi нехта прыдумваy легенду пра сваё места, а яна спраyджвалася, i y сутарэннях самавiтага купецкага дому выяyляyся замураваны шкiлет, а на вежу кожны год, у адзiн i той жа час, прылятаy белы голуб…

– І няyжо y гэтым забытым Богам мястэчку, з маленькiмi бруднымi вулкамi ды лужынамi, глыбокiмi, што капялюх наглядчыка за могiлкамi, дзе лiхтароy меней, чымсьцi камянiцаy, вы паселiце рамантычныя легенды? – недаверлiва спытаy Ной. – Я вырас тут, але руiны, на якiх мы гулялi малымi, нагадвалi адно пра неахайнасць ды няшчасны лёс укрыжаванага на шляхах гiсторыi краю…

Фалькларыст задумна зiрнуy за чорнае вакно.

– Неспазнанае зазiрае нават праз гэтыя шыбы… Варта толькi yгледзецца, прыслухацца… Няyжо вы, спадар Ной, нiколi не сутыкалiся з нечым надзвычайным?

Ной узварушыy даланёй кароткiя чорныя кудзеры, нiбыта прыспешваy хаду yспамiнаy.

– Ну, хiба што гiсторыя са старой аптэкай… – няпэyна працягнуy ён. – Але я быy такi малы, што yсё, вiдаць, пераблытаy у памяцi.

– Усё адно, раскажы! – загадала рудая Зося. – А то строiш з сябе нейкага Базарава. А на тваiх карцiнах фарбы казкамi шэпчуцца.

Ной кiнуy хуткi позiрк на дзяyчыну i наколькi можна было разгледзець у цьмяным святле пахавальных свечак, пачырванеy.

– Ну, добра. Толькi не смейцеся… У гэтай гiсторыi я зусiм не рамантычны герой, а звычайны непаyналетнi блазнюк з мястэчка, у кароткiх штонiках i братавым пiнжаку з зацыраванымi локцямi, з процьмай фантазiй у дурной галаве…

– Расказвай, расказвай! – прыспешыла Зося, i Ной, вiнавата yсмiхнуyшыся рудзенькай гарэзнiцы, распачаy…




Гiсторыя пра старую аптэку


Усе ведаюць аптэку y Траецкiм… Тую самую, што па лiтасцiвым прывiлеi яснавяльможнага пана Аyгуста ІІІ адчынiy у 1748 годзе менскi радца пан Ян Давiд Шэйба. Калi я быy малы, i часта бегаy у гэты стары будынак з пазелянелых ад часу камянёy,– здавалася, нiбыта яго дасталi з марскога дна, – амаль нiхто там ужо не памятаy былых зельнiкаy, што таyклi сухiя кветкi i карэньчыкi y мядзяных ступках, састаyленых на палiцах ля самае столi, ды пераганялi рознакаляровыя вадкасцi па рэтортах з тоyстага, нiбы калядны лёд, шкла… Мы прыносiлi y аптэку сабраныя па сметнiцах, вымаленыя y гаспадароy пустыя бутэлечкi ад кропляy ды мiкстураy, зялёныя, сiнiя, памаранчыкавыя, праз якiя так дзiвосна i весела пазiраць на свет, i атрымлiвалi свае медзякi, а ахвочыя – яшчэ i расповеды аптэкара Ёсафа… Ён быy ужо такi стары, што гаспадар не дазваляy яму разлiчвацца з пакупнiкамi – гэта рабiy маладзейшы аптэкар. Здавалася, Ёсаф жыве y часе талераy i шэлегаy, забыты там, як дамавiк у старой хаце. Нiхто не памятаy, калi ён пачаy працаваць у аптэцы, не было y яго анi сваякоy, анi людзей, якiя маглi назвацца ягонымi сябрамi. Жыy у катуху y аптэчным сутарэннi, з маленькiм акенцам ля самай зямлi, забраным кратамi, нiбыта y вязнiцы, ды яшчэ заyсёдна завешаным фiранкамi. Паколькi з-за тых фiранак даносiлiся розныя дзiyныя пахi, а часам выбiвалiся пасмы смярдзючага дыму, можна было зразумець, што Ёсаф i y сваёй кануры працягваy рабiць лекi. Рукi Ёсафа дробна трэслiся, здавалася, ён прасейваy скрозь пальцы нябачны пясок часу. Але – гэта я yжо цяпер разумею – яго не звальнялi, бо меy асаблiвы дар складаць адмысловыя адвары… Хоць ад прастрэлу, хоць ад меланхолii, хоць дзеля адбельвання скуры або праяснення розуму нядбайнага гiмназiста перад iспытам па лацiне. Як цяпер бачу Ёсафа y цёмным куце па той бок прылаyка – акуляры, падвязаныя зашмальцаванымi вяровачкамi, вузкi цёмны твар, нiбы выразаны мячом, нос у сiнiх прожылках, запалыя шчокi i падцiснутыя y нiтачку вусны, чорная шапачка на лысай галаве, з-пад якой выбiваюцца рэдкiя сiвыя пасмы, падобныя да пер’яy хворага птаха… Схiлiyся над ступкай, старанна расцiрае яе змесцiва цяжкiм таyкачом, дадае, абрываючы з шорсткiх букетаy, падвешаных на сцяне, то лiсцiк дурнап’яну, то калiyца дзiвасiлу, то бязважкi пялёстак мечнiку, то падсыпае з парцалянавага слоiка шчопаць вохкага парашку колеру мёртвай вады… Варта было стаць каля старэчы – i ён пачынаy расповед, нiбыта твой цень, упаyшы на яго, абудзiy саржавелы, але yсё яшчэ дзейсны механiзм. Расповеды паyтаралiся, расквечвалiся, пералiвалiся дробнасцямi дэталяy, як расшыты перлiнамi i каменьчыкамi гарсэт казачнай каралевы… Мы былi малыя i дурныя, i мала што запамiналi, адно падсмейвалiся. Найчасцей Ёсаф расказваy пра Яна Давiда Шэйбу, першага yладара аптэкi, i ягонага зельнiка, якога таксама звалi Ёсаф. І вось што я магу згадаць… Паводле расповедаy Ёсафа, быy ягоны цёзка з 18-га стагоддзя смуглявы i чорнавалосы прыгажун, вучыyся свайму майстэрству y Празе i Сарбоне, i невядома дзе яшчэ… Але, зазначаy са стоеным уздыхам апавядальнiк, быy той Ёсаф не надта кемны, бо верыy, што чалавек можа ведаць болей, чым змесцiцца y сявеньцы, i заставацца шчаслiвым… Каб нарадзiyся ён рыцарам – слаyны аказаyся б ваяр i кавалер. Але Ёсаф у дзяцiнстве бегаy у кароценькай кашулi, босы, па бруднаму бруку мястэчка, i бацька нiколi не yкладаy яму y рукi дзяржальна мяча, адно толькi адпалiраваную да бляску ручку шаyцоyскага малатка. Ды Ёсаф, атрымаyшы залаты доктараyскi ланцуг на шыю i аксамiтны плашч на шырокiя плечы, не хацеy анi пра гэта помнiць. Як быццам чалавек можа парваць зрэбную вяроyку свайго роду i yплесцi свой лёс у чужыя блiскучыя карункi. Расказвалi, што нават Аyгуст ІІІ, былы курфюст Саксонскi, у бытаванне сваё каралём Рэчы Паспалiтае, пасылаy у аптэку Шэйбы па лекi ад атлусцення – яго вялiкасць быy азызлы, як перастоеная дзяжа з цестам. Вядома, пагаворвалi, быццам не толькi звычайныя лекi рыхтуе Ёсаф, але yцямны яму размовы зорак i зёлак, i карона вужынага караля зашытая y ягоным чорным каптане, насупраць сэрца… І вось неяк на Пiлiпаyку наведаy Ёсафа яшчэ адзiн вяльможны клiент, маршалак i староста менскi Завiша. Здарылася са славутым воем тое самае, што адвеку здараецца з мужчынамi, чые валасы пераблытала срэбнае павуцiнне, зморшчын стала болей, чымся шнараy, а сэрца забылася пастарэць. І сэрца сваё гатовы ён быy пакласцi пад востры абцасiк ластаyкi-каханачкi, каб не баяyся, што яна i наступiць на яго пагрэбуе. Дачка лаyнiка гарадскога магiстрату Югася мела шаснаццаць гадоy, скуру бялюткую, шчочкi пунсовыя, вочы цёмныя, стан не таyсцейшы за цалю – усё, як вымагала мода часу ад прыгажунь. Здавалася, яна можа прабегчыся па каламутных хвалях Свiслачы, як месяцовы прамень. Адзiная загана мелася – на далiкатным, самую крышачку кiрпатым носiку штовясну праяyлялiся, як на пялёстку белай лiлеi, рабацiнкi – ганьба для шляхетнай паненкi. Дзе набываць прыцiраннi? Вядома, у аптэцы Шэйбы y Траецкiм. І панна Югася была там госцяй нярэдкай i жаданай, i разам з прыцiраннямi, парфумамi, памадамi атрымлiвала цэлы куфэрак вясёлых Ёсафавых жартаy, дзiвосных расповедаy пра васiлiскаy ды красналюдкаy i нават куртуазныя песенькi – i ад звонкага смеху паненкi, здавалася, узвiхурвалiся y бутэлечках i колбах рознакаляровыя адвары. А на што яшчэ мог спадзявацца бязродны аптэкар, адно развесялiць… Затое yдовы Завiша меркаваy сябе жанiхом з жанiхоy, тым болей высакародныя шлюбы не дзеля yзаемнае любовi ладзяцца. Але чуткi хадзiлi, што трох сваiх жонак замардаваy ён, дый пяцёра дарослых дзяцей, пiльнуючых спадчыны, не былi надта вабнай аздобай жанiха. Ды яшчэ, магчыма, панна Югася мела схiльнасць да кагось маладзейшага. Вось i звярнуyся Завiша да Ёсафа, каб у прыцiраннi для паненкi дадаваy прылюбнае зелле. Маршалкам аптэкары не адмаyляюць. Але нешта не дапамагалi зёлкi Ёсафа прысушыць юнае сэрца… Словы паненка сказала заляцаннiку ссiвеламу жорсткiя: маyляy, як не сiвiзна гэтая, ды не зморшчыны, дык чаму б не палюбiць такога слаyнага ваяра? Але пакуль ён падобны да спечанага яблыка, няхай са свiслачскай русалкай любiцца, бо y той вочы з туману, усё роyна не разгледзiць як след.

І вось уночы па загаду Завiшы прывялi Ёсафа, узнятага проста з ложка, у адной кашулi, у Менскi замак – яго руiны засталiся там, дзе злiваюцца Нямiга i Свiслач. Маршалак мовiy адно: не выйдзеш адсюль, пакуль не згатуеш зелле, якое верне мне маладосць. Дарэмна кляyся Ёсаф, што не пад сiлу чалавеку павярнуць час назад, i чорныя конi бога Хронаса стопчуць любога, нiводзiн смяротны не змусiць iх ступiць убок ад каляiны, выбiтай на Шляху Продкаy. Нiчога не слухаy Завiша. І yзяyся Ёсаф за справу. Цэлы тыдзень шчыраваy ён у сутарэннях замка, выходзячы толькi для таго, каб паглядзець з вартавой вежы на зоры, i падслухаць iх размовы, i знiзаць прывiдныя каралi iх шляхоy… І аднойчы працягнуy Ёсаф маршалку бронзавы кубак, у якiм дымiлася падобнае да вадкага металу зелле… І не было пэyнасцi y ягоных вачах. Завiшу давялося пажыць у каралеyскiх палацах, дзе нават падлога высланая здрадай ды атрутай, i ратуе толькi yвесьчасная асцярога, i загадаy аптэкару: «Выпi сам. А заyтра, калi зелле не спадманнае, вып’ю я».

Ёсаф асушыy кубак. Аптэкара пасадзiлi y самы далёкi кут сутарэння i паставiлi ахову. Назаyтра туды прыйшоy Завiша. І yбачыy у зыркiм святле паходняy, што з каменнай падлогi падымаецца незнаёмы стары… Ад поyначы да поyначы валасы Ёсафа зрабiлiся сiвымi, скура зжаyцела i зморшчылася, вусны, яшчэ yчора yладныя ды пульхныя, сцягнулiся y нiтку, спiна сагнулася…

У страшэнным гневе стаyся маршалак. Дарэмна Ёсаф крычаy, што не вiнаваты, што проста не паспеy давесцi да ладу свой напой… Завiша загадаy бiць аптэкара няшчадна бiзунамi i выпалiць на ягонай спiне i грудзях першыя лiтары ягонага iмя i слова «здраднiк». І заключыць у вежу да смерцi, бо яна, зразумела, такому старэчы y патылiцу дыхае, як найлепшы кат.

Казалi людзi, што смуглявы Ёсаф сам быy закаханы y паненку Югасю, таму не дапамог Завiшу… Але хiба можна yсцерагчы шыпшыну на yзмежку чужога поля? Па навакольных вёсках пайшла пошасць… Выкошвала людзей, як п’яны касар – траву, пакiдаючы асобныя лапiкi, не разбiраючы, дзе высокiя сцяблiны, дзе юныя парасткi… Менчукi y страху чакалi, калi бяда зойдзе y горад. Палiлi вогнiшчы з ядлоyцу i палыну ля брам i на скрыжаваннях, пiльна аглядалi кожнага, хто хацеy зайсцi y горад – цi не нясе заразу, або можа сам i ёсць – перакiнутая зараза? Месцiчы расказвалi, што бачылi пошасць у выглядзе прыгожай дзяyчыны, што махала з могiльнiка y бок горада чырвонай хусткаю… Другiя сцвярджалi, што яна з’яyлялася як жанчына з каровiнымi нагамi на тройцы вараных коней, i чамусьцi yвесь час нюхала табаку з чорнай табакеркi. Іншыя бачылi, як худая кабета, сiняя, як пуп, хадзiла па Свiлачы, нiбы па сцежцы – ясная справа, у халеру i жаба не квакне, будзе засуха. Нейкую жабрачку забiлi камянямi ля Татарскага канца – у небаракi было крывое вока… І шапталiся на Верхнiм рынку, i на Нiжнiм, i на Малочным, i на Рыбным, што на мастках праз Нямiгу, нiбыта самы надзейны сродак спынiць пошасць – падпiльнаваць, хто захварэе першы, i закапаць яго жыyцом…

Пра тое, што захварэла юная дачка лаyнiка, суседзi даведалiся ад прыслужнiцы… Назаyтра дзяyчыну хавалi на Залатой Горцы. Чамусьцi y зачыненай труне. Бацькоy на пахаваннi не было…

Пошасць усё-ткi прыйшла y горад, сабрала сваю данiну… І пасля yжо нiхто не мог дакладна расказаць, як усё чынiлася падчас смяротнага страху, якi кажа свае законы. Над магiламi ахвяраy пошасцi не было анi моцы, анi жадання ставiць знакi… Але над магiлай паненкi Югасi yсё-ткi паклалi каменную плiту з надпiсам: «Цвiла ружа, не дасталася нiкому, тольку Госпаду адному».

Усё мiнае, прамiнула i пошасць… Дамiнiканцы пранеслi горадам драyляную выяву святога Роха, апекуна захварэлых, аднойдзеную па снабачаннi мнiшкi y развалiнах кляштара, i жыццё пачало круцiць свае жорны… Завiша ацалеy i з’ехаy у Варшаву. Каб праз год памерцi на каралеyскiм застоллi – шляхцiц на балях мусiy пiць, пакуль не зможа yстаць, а y маршалка i гады, i сэрца хворае… А старым сябе вызнаваць не хацеy. А можа, спадзяваyся заглушыць вiном сардэчны боль? Так i звалiyся пад стол з недапiтай чараю…

Прамiнулi гады. У Менску адчынiлiся забiтыя дошкамi шыбы выклятых хваробаю дамоy, пацягнулiся на гандлёвыя пляцы купецкiя вазы… Успомнiлi yлады i пра вязняy менскага замку. За час пошасцi вартаyнiкi змянiлiся, i цяпер нiхто не ведаy, кiм быy старэча y згнiлых лахманах, што невядома як выжыy у цёмных лёхах. Нiхто не памятаy ягонага злачынства, i раз Божы Бiзун не пакараy яго, вязня выпусцiлi на волю, як пускаюць з ланцуга старога сабаку – памiраць, праганяючы далей ад хаты.

А як ён усе гэтыя гады хацеy памерцi! І тады, калi думаy, што здарыцца, калi каханая yбачыць яго цяперашняга, i тады, калi ведаy, адчуваy, што яна памiрае – а ён мог бы выратаваць, калi б апынуyся побач… Любы чалавек на ягоным месцы yжо даyно памёр бы. Але смерць забылася на Ёсафа, яна быццам не пазнавала яго, як старая класная дама знарочыста не пазнае былога вучня, што некалi скраy ейныя рамантычныя лiсты часоy далёкага юнацтва i, рагочучы, зачытаy аднакласнiкам… Ёсаф зразумеy, якое зелле ён зварыy, у чым была хiба – яно адбiрала маладосць, але давала вечнае жыццё. Навошта?!! Шукаць адказу на гэтае пытанне y яго ставала часу. Нiхто не ведае, дзе цяпер Ёсаф… Але, хутчэй за yсё, ён намагаецца знайсцi зелле, якое дазволiць яму вярнуць увагу смерцi, i сустрэцца з каханай…

Вось такую гiсторыю паyтараy з дня y дзень стары Ёсаф з аптэкi y Траецкiм, i тоyк, тоyк у ступе вохкiя зёлкi… Я спрабаваy намаляваць яго вуглем на кавалку кардону, але мне яшчэ не хапала майстэрства. Каб маляваць такiх, як Ёсаф, трэба мець цвёрдую руку i чуйнае сэрца. Я не ведаю, цi валодаю гэтым i сёння. А вось пазней, калi я yжо хадзiy у студыю да Кругера, адзiн раз бачыy сярод карцiн настаyнiка Ёсафаy партрэт… Аптэкар быy намаляваны y стракатай усходняй апратцы, але я пазнаy яго… Настаyнiк назваy карцiну «Агасфер». Я нiколi пазней яе не бачыy i нiчога пра яе лёс не ведаю.

Аднойчы я прыбег у аптэку з чарговымi бутэлечкамi i не пачуy знаёмага пагруквання таyкача. Ёсафа y куце за прылаyкам не было… Малады аптэкар спакойна паведамiy, што стары гэтай ноччу памёр, яго рыхтуюць да пахавання…

Цi трэба казаць, што я пабег да маленькага падвальнага акенца. На гэты раз фiранкi былi адсунутыя. Першае, што я yбачыy – цела, што ляжала на стале. У катуху, як я i yяyляy, грувасцiлiся бутэлечкi i рэторты, снапы сухiх траy i груды каменьчыкаy, высiлася нешта падобнае на перагонны куб. У печцы з прыадчыненымi дзверцамi яшчэ цеплiлiся вугалi, а на вугалях – я добра разгледзеy гэта, бо печка стаяла ля акна – ляжала трэснутая шкляная пасудзiна з рэшткамi цёмнай вадкасцi. Дзве кабеты, жабрачкi з начлежнага дому, якiя звыклi падрабляць падобным чынам, пераапраналi нябожчыка па звычаi y свежую кашулю. Яны сцягнулi з яго вопратку, i… я пабачыy на ягоных грудзях шнары ад апёкаy, якiя складалiся y слова «здраднiк». І яшчэ iнiцыялы – «І.Д.Ш.»

Ёсафа, па ягоным запавеце, пахавалi на Залатой Горцы. А я паступiy у рамесную вучэльню i перастаy хадзiць у аптэку y Траецкiм.

Ной скончыy свой расповед, i вiнавата yсмiхнуyся.

– Ну вось бачыце, нiчога асаблiва мiстычнага…

– Значыць, рабацiнкi – ганьба для паненкi,– з’едлiва прамовiла Зося, дакрануyшыся да свайго носiку. – Ну-ну… Я табе згадаю гэта, Ной, калi наступны раз запросiш танчыць.

– Вось цiкава, я таксама калiсь забягаyся y тую аптэку па лакрычныя ледзяшы, але нiякага Ёсафа не памятаю, – прамовiy Улад. – Можа, я проста не пазнаy твайго Агасфера?

Ной гнеyна павярнуyся да сябра:

– Ты што, думаеш, я гэта y кнiжках вычытаy? Дарота прымiрэнча прамовiла:

– Урэшце Улад мог заходзiцца y аптэку yжо пасля смерцi старога.

А дарэчы, калi пашукаць на Залатой Горцы магiлу панны Югасi?

– Я шукаy i знайшоy,– спакойна i проста сказаy Ной. – Каменная плiта… Амаль пайшла пад зямлю, у паглыбленнях надпiсу вырас мох, i здаецца, што лiтары зроблены зялёным аксамiтным пасакам. «Цвiла ружа, не дасталася нiкому, толькi Госпаду адному». Больш нiчога, нi iмя, нi году… А магiлы Ёсафа я нiдзе не напаткаy, хаця i пахавалi яго не так даyно.

– Цяпер не хапае некалькiх дэталяy, каб расповед можна было залiчыць да каляднага, – зазначыy Улад. – Варта, каб прывiд Ёсафа з’яyляyся y куце аптэкi y Траецкiм i тоyк у прывiднай ступе зёлкi… Або каб ступа на верхняй палiцы пачынала звiнець у дзень ягонай смерцi.

– А на Залатой Горцы пачалi з’яyляцца дзве прывiдныя постацi, у абдымку ды са свечкамi,– насмешна прамовiла Дарота. – Кiньце дурное. Гаварыць аб прывiдах – наклiкаць бяду. Я Ною веру, але – нiякай мiстыкi. Быy стары аптэкар, выжыy з розуму, блытаy казкi i yласнае жыццё… Можа, з кантрабандыстамi калiсь звязаyся, цi з якiмi нiгiлiстамi, вось i зарабiy шнары…

– Хто б мог чакаць ад такой вытанчанай паненкi гэткага рэалiзму!

Пасмiхнуyся малады артыст.

Дарота кiнула на яго раздражнёны позiрк:

– Ёсць рэчы, якiмi не гуляюцца, спадар. Каб не людская дурная цiкаyнасць, можа, не было б сёння гэтай паводкi…

– Ага, панна Дарота робiць закiды на нейкую таямнiчую гiсторыю, – ажывiyся пан Беларэцкi.– Зрабiце ласку, юная гаспадыня, распавядзiце.

Дарота трохi засмуцiлася.

– Ну, гэта не мая гiсторыя… Гэта расказваy бацька. І тое – каб напалохаць мяне, малую, каб я не капрызiла i не затрымлiвалася на панадворку дацямна.

– Раскажы, Даротка! – запатрабавала Зося y сяброyкi, i тая, кiнуyшы насцярожаны позiрк на прыгажуна Улада, якi падрыхтаваyся слухаць са сваёй заyсёднай упэyненай усмешкай, пачала…




Гiсторыя пра Плябанскiя Млыны


Я не ведаю, чаму людзi так любяць страшныя гiсторыi. Вядома, усе прагнуць цудаy. Без веры y цуда душа сляпая, нiбы начны матыль. Але вельмi часта y пошуку незвычайнага мы ляцiм, як тыя матылi, не да зор, а на агеньчык свечкi альбо газоyкi… І з тым жа сумным вынiкам, што i для сапраyднага матыля. І не трэба пасмейвацца нада мной – я ведаю, што вы i так лiчыце мяне занадта… разважлiвай. Што зробiш? Я расла y сям’i настаyнiкаy, дзе слова «маральнасць» гучала часцей, чым слова «свята». Усе ведаюць, што паводкi бываюць у нас з-за Плябанскай плацiны. Пабудавалi яе дзеля млыноy… Адзiн належыць дамiнiканскаму касцёлу, другi – архiерэйскаму дому. І закiнутыя даyно млыны, але горад так i не змог прыбраць плацiну, якая ператварае раку y гнiючую сажалку, бо i касцёл, i царква запрасiлi за сваю маёмасць гэтулькi, што гараджане паyвека збiралi грошы на выкуп. Але ёсць i iншае вытлумачэнне. Бо калiсьцi менавiта паyз гэтае месца плыy па рацэ абраз Мацi Боскай Менскай… Супраць цячэння, са спаленага Кiева, кiнуты y ваду татарынам. Месцiчы знайшлi абраз у Траецкiм, бо ранiцай над берагам з’явiлася дзiyнае святло. Дасюль святыня перахоyваецца y мiнскiх храмах, i апякуецца нашым горадам, i, дасць Бог, будзе апекавацца вечна… Тым больш гавораць, што маляваны абраз рукою самога апостала Лукi. Калiсьцi княгiня Друцкая, вельмi пабожная, замовiла для абраза дзiвосны аклад – са срэбра, упрыгожаны каштоyнымi камянямi. Можна, вядома, разважыць – навошта тыя каштоyныя аклады, калi для вернiка галоyнае не бляск камянёy, а лiк святога, i Багародзiца не y кароне i срэбных шатах, а басанож па зямлi хадзiла. Але любая ахвяра, дадзеная з верай i любоyю, не будзе адвергнутая. Нават бедны блазан, якi, не маючы што прынесцi y дарунак Прасвятой Дзеве, пачаy паказваць перад ёй сваё грэшнае мастацтва i заслужыy ад яе апладысменты – драyляная скульптура зварухнулася. Так, людзi заyсёды спадзяюцца на цуд. Спадзявалiся i нашыя продкi, калi да гораду наблiжалася войска татарскага цемнiка Менглi-Гiрэя. Але нашыя продкi ведалi i тое, што трэба баранiць сваю радзiму да апошняга. Напярэдаднi па горадзе прайшлася пошасць, вояy не хапала, i надзей на выратаванне было менш, чым вады y прысаку. Жанчыны, i мяшчанкi, i шляхцянкi, шчыльна падвязвалi валасы белымi хусткамi i дзялiлi месцы на абарончых валах, дзецi, нават самыя малыя, глядзелi на iх сухiмi вачыма i сцягвалi каменнi y кучы – не для гульнi, а для абароны. Дымы далёкiх вогнiшчаy, быццам хвасты чорных лiсiц, хiсталiся ля лесу – там спынiлiся ворагi. Тады ноччу y царкве княгiня Друцкая – цi то паводле снабачання, цi так спрарокаваy юрад на паперцi, а y такое верылi неабвержна, – з малiтваю дастала з акладу святога абраза чатыры каштоyныя камянi – смарагд, хрызалiт, бiрузу i чырвоны карбункул, паклала кожны камень у срэбны куфэрак i паслала давераных людзей, каб тыя закапалi камянi y чатырох канцах горада. Пакуль тыя камянi будуць у зямлi, нiякi вораг горад не панiшчыць. Самы каштоyны i прыгожы, чырвоны, як золак, камень – карбункул – закапалi ля Плябанскiх Млыноy… І горад на той раз ацалеy – прыйшла дапамога… Праyда, зацiшак доyжыyся нядоyга. Захоплiвалi наш горад рускiя, шведы, палякi, немцы… Вiдаць, прыбралi хцiвыя рукi закапаныя святыя камянi. Але рубiн каля млыноy заставаyся… Таму i горад не знiкаy, адраджаyся зноy i зноy. Не ведаю, якiм чынам, але пра скарб даведалiся. І што б вы думалi? Знайшлiся людзi, што пачалi яго шукаць! Некаторыя з-за вернiцкага iмпэту. Бо невядома было, ля якога млына святая рэлiквiя: ля таго, што належаy касцёлу, або ля таго, што належаy праваслаyнай царкве. А якi гэта быy бы доказ праyдзiвасцi канфесii! Абодва млыны дружна малолi муку, адна вада круцiла iх колы, i нiхто не дзялiy хлеб на лепшы i горшы ад таго, на якiх жорнах было змолата зерне… Але людзi, пакуль iх не змеле на сваiх жорнах смерць, дзеляцца i дзеляць, i заyсёды знаходзяць падставу для нянавiсцi. Ну а iншыя, зняверцы, i каталiкi, i праваслаyныя, смеючыся над забабонамi, проста хацелi пабагацець. Капалi таемна, крадма, шнырылi ля вадзяных колаy, заглядвалi y скляпеннi, шукаючы срэбнага куфэрку з карбункулам… Але заyсёды былi i тыя, хто даражыy запаветамi продкаy i гатовы быy баранiць святое любой цаной. Таму неаднойчы наранiцу воды Свiслачы прыбiвалi да берага мёртвае цела з рассечанай мечам галавой. І пачалi гаварыць, што млыны – месца небяспечнае, што там па начах жыве нячыстая сiла, i вадзянiкi круцяць iх колы, не зважаючы на святыя малiтвы. Але пра якiя млыны так не гавораць? Прайшло дзвесце гадоy ад таго часу, калi княгiня Друцкая дастала з рызы святога абраза чатыры камянi. На адным з млыноy – нiхто не памятае, на якiм – шчыраваy пабожны i цiхмяны млынар. Быy ён дужы, як усе млынары, бо лёс iхнi – усё жыццё насiць цяжкiя мяхi, i, нягледзячы на цiхi нораy, мог абаранiць свой млын. І дачка ягоная была цiхмянай i пабожнаю… Мне вельмi хацелася б сказаць, што яна была прыгожай, але гэта не так. Яе вочы былi моцна скошаныя, i млынароyна, вiдаць жа, лiчыла, што лёс яе прадвызначаны гэтак жа, як прадвызначаны ён у разбiтага збанка… Хаця што такое жаночая прыгажосць? Вось камусьцi з венцаносцаy iмпануе тонкi стан, i няшчасныя дзяyчаткi ад маленства зацягваюцца y гарсэты, аж ссоyваюцца рэбры, i ад немагчымасцi напоyнiцу yздыхнуць прыгажунi штогадзiну трацяць прытомнасць… Тым самым пацверджваючы мiф, якiя яны слабенькiя ды пяшчотныя, быццам крылцы матылька… А раней цягам стагоддзяy iмiтавалi цяжарнасць – бо камусьцi з вяльможных паноy спадабалася менавiта гэта… Палюбоyнiца французскага караля на шпацыры змацоyвае прычоску карункавай падвязкай ад панчохi – каралю падабаецца, i вось дамы, адна перад адной, грувасцяць сабе на галаву вежы з карункаy, дадаючы каркас з дроту, кветкi, птушкi… Прычоска – на паyгода, спаць на адмысловых падушках-зэдлiчках, часалкi для галавы – ганяць «жыyнасць», не шкодзячы прычоску.

Так што я не ведаю, цi была млынароyна сапраyды такой непрыгожай, як захавалася y паданнi.

Млынар цяжка захварэy… Пасля таго, як вераб’iнай ноччу пасядзеy на беразе, замест таго, каб хавацца ад навальнiцы i залевы ля хатняга агменю. Такi yжо быy звычай у млынара – па начах гуляць па беразе ракi. Перад смерцю ён сказаy дачцэ, якая yчарнела ад гора: «Ты не застанешся адна. І справа мая не загiне. На трэцi дзень пасля майго пахавання да цябе прыйдзе жанiх. Ён скажа: «Блаславi цябе мацi Божая Менская»… Слухайся гэтага чалавека».

І сталася так. Той, хто раптам пасватаyся да млынароyны, быy сапраyдны шляхцiц, рыцар, якi прайшоy не адну вайну, увесь у шнарах, як дзверы пiyнiцы… Шляхцiц, якi бярэ шлюб з простай ды яшчэ касавокай – гэта было нечуванае дзiва… Адны гаварылi, што жанiх – яго звалi Данiла – звар’яцеy. Нездарма перад гэтым у манастыр прасiyся. Рыцар – ды y мнiхi! Другiя казалi, усё ад галечы. Не прывёз Данiла з вайны поyныя рукi сыгнетаy – адны толькi раны… Таму i y манастыр прасiyся… Так млынароyна атрымала прыгожага i высакароднага мужа. Малiлася на яго… Ветрыкам слалася пад ногi. Як быццам бы пакорлiвасць можа спарадзiць каханне – яно ж, як iскры, высякаецца пры сутыкненне двух вартых…

Данiла амаль не глядзеy на жонку. Усе ночы праводзiy ён не на ложы, побач з ёю, а на беразе Свiслачы. І меч свой з сабою неадменна браy… І калi часам унiзе па цячэннi гайдалi хвалi мёртвае цела бадзягi – каму была справа, хто рассек нябогу галаву? Жыццё чалавечае не каштавала i шэлега… Але млынароyна не задумвалася над гэтым. Яе свет быy – яе любы муж, якi не глядзеy на яе. І яна шчыра верыла, што вiной таму яе касыя вочы. Так i yяyляю: iдуць пляцам з кiрмашу, наперадзе змрочны плячысты мужчына з упартымi халоднымi вачыма, за iм, укруцiyшыся y плашч i нiзка нагнуyшы галаву, дробным крокам спяшаецца жанчына. Яна абедзьвюма рукамi прыцiскае да сябе цяжкi кошык, а нехта абавязкова крычыць ёй у спiну дражнiлку… І аднойчы, у час першых веснавых дажджоy, калi Данiла вярнуyся пад ранiцу на млын, яго чакала жахлiвае вiдовiшча: жонка нерухома ляжала пасярод пакоя, уся y крывi, рука сцiскае вострае шыла… А вочы выкалаты.

Упершыню жаль да няшчаснай дзяyчыны крануy сэрца воя… Але млынароyна yжо схаладнела.

Данiла выйшаy на бераг Свiслачы, дастаy меч i пачаy раскiдваць iм вiльготную зямлю ля самага млынавога кола… І вось ужо ён стаiць, i поyня робiцца чырвонай ад каменя y ягоных руках. Размахнуyся Данiла – i кiнуy бясцэнны камень у ваду. Хвалi на нейкi момант напоyнiлiся барвай, потым згаслi, пачарнелi… І раптам узнялiся, пагрозна зашумелi…

Так пачалася страшная паводка, якой не памяталi дагэтуль. І тыя паводкi будуць паyтарацца, пакуль на дне Свiслачы ляжыць святы карбункул, чырвоны, як сонца на захадзе, камень…

– Дык усё-ткi пад якiм млынам быy закапаны карбункул – архiерэйскiм цi касцёльным? – пацiкавiyся Улад, якi, здавалася б, не вельмi yважлiва слухаy Дароту.

Тая пацiснула плячыма:

– Нiхто не ведае…

У акулярах пана Беларэцкага люстраваyся агеньчык пахавальнай свечкi, нiбыта агнём гарэлi ягоныя iнтэлiгенцкiя вочы.

– Цiкава, гэта даволi распаyсюджаны y свеце, так званы магiстральны сюжэт. Нешта падобнае я чуy у Англii, пра тры кароны, якiя кароль саксаy загадаy закапаць на yзбярэжжы краiны – нiбыта y якасцi ахоyнага талiсману ад нарманаy… Што, дарэчы, не перашкодзiла нарманам захапiць Англiю i асiмiляваць саксаy.

– Бацька казаy, што y добрае надвор’е з мосту можна разгледзець, як у вадзе блiшчыць карбункул… – задумлiва прамовiла Дарота. – І калi-небудзь з’явiцца рыцар, якi яго дастане i верне на абраз Мацi Божае Менскай…

– Тады спадзе паводка, i сюды заявiцца камунiстая навалач, – здзеклiва прамовiy Улад.

– Чаму адразу «навалач»? Не трэба агулам абражаць людзей, якiя змагаюцца за добрую iдэю, – ускiнуyся Ной. – Ідэя рэвалюцыi справядлiвая. Няyжо ты хацеy бы, каб тут раскашавалiся чарнасоценцы з нагайкамi? Проста кожная добрая iдэя, нiбы карабель – ракавiнамi, абрастае дурнямi, якiя yсё псуюць.

– Вось гэтыя дурнi i выставяць нас на вулiцу… А мяне яшчэ i расстраляюць, як сына арыстакрата… – дадаy Улад.

Зося фыркнула:

– Таксама мне, вялiкi арыстакрат твой бацька… Начальнiк паштовага аддзялення, чыноyнiк дзясятага класа… А што, палякi, якiя за адно беларускае слова садзiлi, або немцы, былi лепшыя за тых камунiстаy? А можа, твае эсэры, з якiмi быy звязаyся? Добра, бомбу кiнуць нi y кога не паспеy…

Пан Беларэцкi здзiyлена зiрнуy на маладога чалавека.

– Вы былi эсэрам? Улад прыкусiy губу.

– У эсэраy свае вартасцi… Прынамсi, усё сумленна – навалач мусiць адказваць за свае гнюснасцi… А y бальшавiкоy я i сам паверыy быy – пакуль не разагналi наш з’езд.

Ной упарта патрос галавой.

– Вось пабачыш, усё наладзiцца! Прынамсi, не будзе такога, як было – калi я, габрэйскi хлопчык, каб паступiць у гiмназiю, мусiy вывучыць лiтаральна на памяць дзесяць падручнiкаy, каб не даць сябе «зрэзаць»…

Улад сумна yсмiхнуyся.

– А помнiш, як мяне выкладчык граматыкi лупiy лiнейкай за тое, што я назваy сябе беларусам? А пасля, дома, яшчэ i бацька дадаy… А я проста yбачыy выступленне трупы Буйнiцкага, i зразумеy, што гэта – маё, мая мова, мой народ… Настаyнiк у школе крычаy, што я мушу ганарыцца тым, што я – рускi. А бацька крычаy, што мы – палякi, народ слаyны i горды. А я паказваy яму нашу сямейную рэлiквiю – прывiлей на маёнтак, падпiсаны каралём Жыгiмонтам Аyгустам, чытаy: «І датоле дзяржацi з ласкi гаспадарскай маець за yласным вызнаннем»… i пытаyся: якая гэта мова? Польская? Руская? І сышоy з дому. Бо займеy тое, што даражэй за любое багацце – радзiму…

– Та-ак, не хутка яшчэ прагучыць адказ на словы Купалы «Цi доyга будзе нам заломам Варшава панская i царская Масква»… – прагаварыy Андрэй Беларэцкi.– Мы yсе хутчэй жывем паводле слоy Гарэцкага: «Я ня ведаю, хто мне свой i хто чужы. Я дзяржуся дзiкога неyтралiтэту i ашукваю тых i гэтых i самога сябе… І адна палова яго, каторая разумела белых, маyчала, зьнямела. І другая палова яго, каторая разумела чырвоных, вымагала…»

– Не разумею гэткiх хiстанняy,– прамовiла Зося. – Гэта yсё ад лiшку. Ад багацця… Хаця… здараюцца выключэннi. Вось карбункул, пра якi расказвала Дарота… Патрымаць у руках такi камень – гэта вартае, можа быць, усяго жыцця!

Ной, пачырванеyшы, вымавiy:

– Калi б ён толькi iснаваy, я б паспрабаваy дастаць яго для цябе.

– Ты i плаваць не yмееш, спадар, – перабольшана ласкава вымавiy Улад. – Але патануць табе не давядзецца: Даротка y нас выдумшчыца.

– Так, шкада, што гэта толькi казка… – расчаравана прагаварыла Зося.

Дарота кiнула хуткi позiрк на Улада, моyчкi павярнулася i сышла y iншы пакой.

– Пакрыyдзiлася, цi што? – недаyменна прагаварыy Улад.

Мiж тым дзяyчына вярнулася i, нi на кога не гледзячы, паставiла на стол маленькi куфэрак з пацямнелага ад часу срэбра.

– Вось… Бацька казаy, гэта знайшлi, калi будавалi наш дом. Пан Беларэцкi першы yзяy у рукi рэлiквiю.

– Ну i ну… Шаснаццатае стагоддзе. Няйначай… І герб, калi я не памыляюся, Друцкiх…

Фалькларыст адкiнуy вечка.

– Так, тут мог знаходзiцца камень… Або пярсцёнак… Нешта невялiкае i каштоyнае.

Моладзь згрувасцiлася, зазiраючы y куфэрак, унутры якога з чатырох бакоy былi прымацаваныя драты, якiя, падобна, мусiлi yтрымлiваць у цэнтры нешта невялiкае.

– Значыць, карбунул iснуе! – ускрыкнула Зося, i водсветы полымя свечкi заскакалi y яе зялёных вачах, быццам вадзяныя зоркi y вачах русалкi.

– Я скажу, што было насамрэч… – прагаварыy пан Беларэцкi, крывячы тонкiя вусны. – Быy старажытны куфэрачак… І буйная фантазiя майго сябра, твайго, Дарота, бацькi, якi лiчыць, што задача творчага чалавека – ствараць мiфы для сваёй радзiмы, каб рабiць яе гiсторыю цiкавай. Нiбыта яшчэ адна казка дапаможа вярнуць залаты век…. Якi, аднак, быy i залаты, i крывавы, i попельны… Попел менскiх пажарышчаy таксама дадаyся да крывi тае эпохi.

– Калi хочаце ведаць, я сама бачыла, як блiшчыць чырвоны камень якраз насупраць вiхлы, што там, на беразе, пад мастом… – у голасе Дароты звiнела крыyда.

– За гэты час любы камень апынуyся б пад тоyстым слоем тванi,– заyважыy Улад.

Але Зося капрызлiва ссунула бровы.

– Вось цудоyнае выпрабаванне для якога-небудзь рыцара, якi спадзяецца заслужыць любоy сваёй дамы!

Ноя нiбы падкiнула спружына.

– Я дастану гэты камень!

Улад падняyся няспешна i нiбыта лена, але y ягонай худой паставе адчувалася yпартая сiла.

– Калi нейкае чырвонае шкельца i ляжыць на дне гэтай рачулкi, яго знайду я.

Дарота прыцiснула далонi да вуснаy, з адчаем гледзячы на артыста… А Зося… А Зося раптам рассмяялася – i не было лiтасцi y яе смеху… Бо не ведае лiтасцi дзяyчо, якое yпершыню, са здзiyленнем i таемнай радасцю, адчула сваю yладу над моцнымi мужчынамi.

Цёмныя вочы – Ноя i сiнiя – Улада сутыкнулiся… Як спрадвеку сустракалiся позiркi двух, якiя кахаюць адну… І якiя yпершыню гэта зразумелi.

– Ага, давайце на пошукi, у юнашы, у ноч, у холад i y дзiвосны час дыктатуры пралетарыяту, – насмешны голас пана Беларэцкага прагучаy, як халодная вада на галаву буяша. – А вы, паненка, асцярожней з фантазiямi…– У словах фалькларыста, звернутых да Зосi, адчуваyся метал. – Не з усiм на гэтым свеце можна гуляцца. Паверце мне, як старому чалавеку…

Рудавалосая гарэзнiца трохi збянтэжылася, нават у святле пахавальных свечак была заyважная чырвань на яе шчоках.

– Падумаеш, а што я такога сказала… Ды не трэба мне той карбункул…

Пан Беларэцкi yжо не yсмiхаyся.

– Гiсторыя ведае выпадкi, калi дастаткова было слова, i гарады патаналi y крывi… Дарэчы, каб не цноты адной юнай менчанкi, у нашай ратушы не было б i прывiда…

Улад i Ной перасталi свiдраваць адзiн аднаго позiркамi, сумелiся i нават прыселi, здагадаyшыся, што зараз пачуюць чарговую страшную гiсторыю. Абодва старалiся не глядзець на Зосю, толькi Дарота кiнула на сяброyку пякучы позiрк i задала спакойнае пытанне:

– Але ж, пан Андрусь, у Менску няма ратушы… Яе даyно зруйнавалi.

– Ведаю… – Пан Беларэцкi адкiнуyся на крэсле, нiбыта рыхтуючыся чытаць доyгую лекцыю. – Зруйнавалi ратушу па асабiстым загадзе Мiкалая І, каб не нагадвала гораду пра Магдэбургскае права ды былыя вольнасцi… Але ж месца, дзе яна стаяла, у часе i прасторы не змяняецца… І захоyвае памяць пра былыя падзеi.




Гiсторыя пра Менскую ратушу


А здарылася гiсторыя, пра якую я вам распавяду, у авантурным 18-м стагоддзi, як яго вычварна мянуюць, «век плашча ды кiнжала»… У беларускiм звычаi была шляхецкая шабля. Або шастапёр – булава, якой раструшчвалi на двубоях косткi. Страшнейшая, чым меч, зброя. Бо згодна традыцыi, пакуль не паказвалася дастаткова крывi – гэта значыць, каб Нямiгай лiлося, – двубой не перапынялi. А ад удару булавы крывi мала. Вось i yзнiкла, так бы мовiць, пакаленне прабiтых чарапоy… Аднымi з характарных асобаy эпохi, безумоyна, былi браты Валадковiчы, нашыя землякi – адсюль, з Меншчыны. Асаблiва даyся y знакi сучаснiкам Мiхал – пiток, буяш, дуэлянт i аматар жаночага полу… Не дзiва, што y магната Кароля Радзiвiла зрабiyся Валадковiч улюбёным сябрам i таварышам па iгрышчах ды несамавiтых выхадках. І нiхто не насмельваyся пярэчыць гэтаму боyдзiлу i прапойцу, бо з Радзiвiламi вадзiцца – усё роyна што цалавацца з Пацалуйным мостам у Траецкiм… І вось напярэдаднi Святадухава дня, якi завецца y нас Дзяды, Валадковiч праязджаy праз Менск, пакiнуyшы гораду на памяць разгромленую карчомку i трох параненых шляхцiцаy-менчукоy. Вечарэла, i коннiк спяшаyся выехаць за гарадскiя вароты, каб да змрочнага лiстападаyскага вечара даехаць да блiжэйшай падарожнай карчмы. Дзесьцi напрыканцы Зыбiцкай вулiцы, якраз там, дзе Свiслач робiць пятлю, стаяy каменны двухпавярховы дом з высокiмi зялёнымi аканiцамi, якiя заyсёды былi зачыненыя. Расказвалi, што калiсьцi y гэтым доме жыy купец з прыгожай дачкой. Да дзяyчыны сватаyся бедны шляхцiц, i, не ведаю, як ужо акрутна трэба было yчынiць з тым хлапцом, але напярэдаднi яе вяселля з iншым – багатым – адвергнуты кавалер схапiy дзяyчыну y абдоймы i разам з ёю yтапiyся. Пасля будынак выкупiy iншы купец, i хаця калядоyшчыкi, валачобнiкi, жабракi i мнiхi, шчыруючы на вялiкiя святы, нi разу не атрымалi з гэтага дому i найменшай мiласцiны, час ад часу з-за зачыненых аканiцаy даносiлася музыка i гукi вясёлай бяседы. Паколькi магiстрат лiчыy, што тут усё y парадку, нiхто i не думаy соваць нос за суседскi плот… Тым больш дом карыстаyся не вельмi добрай славай.

Дык вось, ехаy Зыбiцкай вулiцай Мiхал Валадковiч з двума амантамi-сябрукамi. Шапка набакiр, дыяментавы «гуз» ззяе, як поyня, рука y бок упiраецца, але гатовая вокамгненна yхапiцца за дзяржальна шаблi – вось яна, найлепшая сяброyка шляхцiца, дрэмле y похвах, як маланка y хмары, не yгадаеш, не yпiльнуеш, калi зблiсне прагай крывi. Калi y доме з зялёнымi аканiцамi расчынiлася акно, рука пана Мiхала дакранулася да дзяржальна, але тут жа пацягнулася да шапкi – пачцiва прывiтацца, як i належыць шляхцiцу… Бо з вакна глядзела на Мiхала самая прыгожая жанчына з усiх, якiх ён калi-небудзь бачыy… А бачыy ён усялякiх прыгажунь – i y Варшаве, i y Вiльнi, i y Нясвiжы… У апошнiх промнях вечаровага сонца бледны твар незнаёмкi свяцiyся, як снег. Зялёныя вочы насмешна пазiралi з-пад тонкiх, выгнутых, як абрысы крылаy чаiцы, броваy, i замест напудранага парыка галаву панны вянчала yкладзеная каронай чорная каса. І сукенка была чорная, з дарагога тонкага аксамiту. Паненка, не хаваючыся, пiльна разглядала рыцара, з чаго той выснаваy, што райская птушачка ляцiць проста y сiло. Пан Мiхал ужо трымаy у роце, як перлiну, першае галантнае слова, але прыгажуня гучна вымавiла с неверагоднай насмешкай:

– Страхаморца!

Што азначала не больш, не менш, як баязлiвец. І зачынiла акно.

Пан Валадковiч нейкi час выяyляy з сябе хвашчоyскага ёлупа, не y змозе yцямiць абразу. Яго – яго! – назваць баязлiyцам! І хто? Белагаловая! (так, спадарства, у Вялiкiм Княстве называлi yсiх кабетаy, нават з такiмi чорнымi валасамi, як у дзёрзкай незнаёмкi з вулiцы Зыбiцкай). У абразы былi сведкi – два аманты Валадковiча з некаторай трывогай чакалi, у якi «няiставы» yчынак выплюхнецца ягоны гнеy. Першае, што зрабiy пан Мiхал – пачаy з лаянкай калацiць у вароты злашчаснага дому. Але за высокiм, абабiтым жалезнымi палосамi, плотам не было анi гуку, анi руху. Дом стаiyся, нiбыта y iм валадарыy пыл. Дый што паробiш, калi i адчынiлi б – на двубой выклiкаць дурную кабету? У вачах Валадковiча яшчэ свяцiyся яе па-незямному прыyкрасны твар, i голас – як звон дамаскага ляза…

Пачынала цямнець, i пан Мiхал паддаyся на yгаворы i адправiyся прэч з праклятага гораду… Але прага помсты кроiла ягонае сэрца. Калi не можа ён узяць уладу над прыгажуняй, возьме разам з ейным горадам! Не адгародзiцца нiякiмi платамi.

І вось жаyнеры сардэчнага Мiхалава сябра Караля Радзiвiла y Менскай ратушы, у зале, дзе сабраyся магiстрат… І паны радцы, стойваючы гнеy, прымаюць «баламута» Валадковiча y кiраyнiцтва горадам…

Дунiн-Марцiнкевiч не дарэмна пiсаy, што Менск наш скрозь весяленькi… Дадаy Мiхал Валадковiч весялосцi нашаму месту. Нiхто не адчуваy сябе абароненым – нi прыгожая паненка, нi пан суддзя, нi нават ксёндз у касцёле… Не тое, што мужыку цi мешчуку, але i шляхцiцу мог загадаць на месцы сто i адну нагайку yсыпаць – норма такая y Валадковiча была… Ксяндзу Аблачынскаму адпомсцiyся за тое, што той выкрываy у Марыiнскiм ягонае п’янства – прывёy падчас iмшы на плошчу цыганоy з медзвядзямi ды малпамi, ды выкацiy бочку вiна… Вось табе i казань атрымалася – як пiша Крашэyскi, «нешта звiнела, бубнела, мэкала, трубiла, пiшчэла, смяялася самымi нязвычнымi галасамi». Не баяyся пан Валадковiч нiкога, нават Госпада… Аднойчы секануy мечам па стале, за якiм засядаy менскi суд, ды распяцце рассек… Мнiхi-дамiнiканцы на пахаванне iшлi – насiлкi адабраy, музыкам загадаy граць пахавальны марш, а сам iшоy i спяваy… Але гучней за цыганскiя спевы i барабаны гучэy у ягоных вушах пагардлiвы голас: «Страхаморца!» Вядома, шукаy Валадковiч тую прыгажуню… І не ведаy, што яму больш прынесла б задавальнення – збiць яе альбо абняць? Яна ж дакладна тут, у горадзе… То на iмшы y прытворы на iмгненне свяцiyся яе бледны твар, то ейны сыльвэт мiльгаy за вакном ратушы… Валадковiч кiдаyся – але нiколi не мог яе дагнаць. Нiчога, калi назiрае – значыць, неабыякавая… Няхай пэyнiцца, што нiчога на свеце не баiцца Валадковiч. Таму, калi пана Мiхала y чарговы раз паклiкалi на суд у ратушу, а дабразычлiyцы паслалi папярэдзiць – радцы згаварылiся асудзiць на горла, да смерцi, Валадковiч не захацеy уцякаць, не схацеy нават папярэдзiць свайго магутнага апекуна… Ён прыйшоy на суд, i паводзiyся яшчэ больш буйна, i мiльгацелi за спiнай стрывожанага натоyпу зялёныя вочы… Калi буяша скруцiлi i прыкавалi ланцугамi да сцяны y скляпеннi ратушы, ён лаяyся i жартаваy… І y нянавiсцi суддзяy меyся дамешак страху, як у старым вiне – корсткi прысмак дубовай драyнiны, з якой была зробленая бочка… Нават калi прыйшоy той самы ксёндз Аблачынскi, каб паспавядаць асуджанага перад смерцю – той не пажадаy каяцца, страшэнна лаяyся i блюзнерыy, нiбыта лiчыy усё, што адбываецца, дурным жартам. На нейкi час злачынцу пакiнулi аднаго. І тады да яго прыйшла Яна… У цёмнай сукенцы, з укладзенымi на галаве чорнымi косамi, быццам карона царыцы ночы, i з такiмi дзёрзкiмi зялёнымi вачыма, што Валадковiч, можа, упершыню y жыццi адчуy, як сэрца слабне ад чужога пагляду… Яна падышла блiзка-блiзка, угледзелася y твар палоннага i цiха, заспакоена прамовiла:

– Ну вось, i скончылiся твае страхi. Цяпер ты будзеш маiм.

Валадковiч забыyся нават на тое, каб запярэчыць, што ён не ведае страху, iрвануyся y ланцугах, каб абняць прыгажуню, яе косы yпалi yнiз, самi расплялiся чорнымi хвалямi, у iх мiльганулi зялёныя стужкi… Цi сцяблiны? Вусны наблiзiлiся да вуснаy… Якая яна халодная… Як зiмовая вада. Вочы, у якiя апантана зазiраy Валадковiч, пачалi глыбець, як вiры, i ператварылiся y прагалы… Цёмныя, як раскапаная магiла. Пах вярбены змянiyся пахам рачной цвiлi… І рыцар нема закрычаy, бо гэта было страшней за смерць.

Тыя, хто прыйшоy расстрэльваць адчайнага шляхцюка, расказвалi, што ён чамусьцi быy увесь мокры – нiбыта на яго лiнулi вадой з вядра… І нiбыта yзрадваyся прыходу катаy… І смяяyся, нават калi першая куля патрапiла y ягоныя грудзi.

Нiякай жанчыны y сутарэннях, дзе адбыyся патаемны i хуткi расстрэл, вядома, нiхто не yбачыy. Пасля пачалi расказваць, што дух пана Мiхала адправiyся на вышэйшы суд нераскаяным i не можа пакiнуць зямлi… І ягоны прывiд сумна паглядаy з вокнаy ратушы цягам стагоддзяy… І калi тую ратушу нашыя нашчадкi адбудуюць – ён зноy будзе там.

Пан Беларэцкi скончыy аповед i пацягнуyся да кубка з астылай гарбатай.

– Ну а зараз пан Андрусь стане нас запэyнiваць, што дзяyчына, якая абразiла Валадковiча, была свiслацкай русалкай, – насмешна пракаментаваy Улад.

Фалькларыст паставiy кубак на стол i паважна адкiнуyся y крэсле.

– Каментаваць мiфы як рэальныя падзеi нельга, – прамовiy ён павучальным тонам, – адзiнае, у чым я перакананы, што y аснове кожнага мiфа, падання, легенды сапраyдныя падзеi, але часта скажоныя да непазнавальнасцi, як адлюстраванне y iмклiвым ручаi. Страшэнная трагедыя ператвараецца y вясёлую казку пра Калабка. І, наадварот, за самымi таямнiчымi i рамантычнымi легендамi хаваецца нешта будзённае i нават камiчнае. Ведаеце, гэтак iдзеш па лясной сцежцы i бачыш проста перад вачыма дзiвосныя каралi з напоyненых залатым святлом перлiнаy… Аж сэрца зойме ад незямной прыгажосцi. Прыгледзешся – а гэта звычайнае павуцiнне, пакрытае расой… Ды яшчэ дохлая казюрка y iм вiсiць.

– Ну, наконт дохлай казюркi замест рамантычных караляy гэта мы yсе спазналi…– прамармытаy Улад, i чуйнае вуха Зосi yлавiла за няyцямнымi словамi таямнiцу, як вопытная гаспадыня па першым вуркатаннi вару пазнае, што гарбату трэба здымаць з агню.

– Уладзе, ану расказвай, што зараз успомнiy! Мы ж дамаyлялiся – нiхто не адмаyчыцца.

Малады чалавек пацiснуy плячыма:

– Вы будзеце расчараваныя. Нi двубою за чароyную даму, нi сустрэчы з прывiдам я не перажыy. Мая гiсторыя, вядома, будзе тэатральная.




Гiсторыя пра начны спектакль у Менскiм тэатры


Здарылася гэта са мною, калi я яшчэ свята верыy у рамантыку i y тое, што тэатр – сапраyдны храм. Я пасварыyся з бацькам i сышоy з дому. Два гады заняткаy у студыi давалi падставу верыць, што жыццё маё складзецца цiкава i слаyна, не горш, чым у маленькага, аднойдзенага сапраyднымi бацькамi, лорда. Тады y нашым гарадскiм тэатры iграла антрэпрыза пана Г. Не самая горшая, як я пасля yпэyнiyся, але i нiчым не лепшая за iншыя местачковыя трупы. Герой-палюбоyнiк з увесьчасна напудраным тварам i завiтымi, як у Антыноя, кудзеркамi (ён паласкаy горла мятнай мiкстурай – дзеля прыемнага паху i мяккасцi голасу); гераiня, падобная да высушанага аеру, у якiм жыве крыклiвая птушка бугай; субрэткi з вуснамi сардэчкам i марай пра шчодрага i непатрабавальнага купца першай гiльдыi; комiк з фiялетавым носам; сiвагаловы «высакародны бацька» з надзвычайным уменнем лаяцца з дапамогай медыцынскiх тэрмiнаy, кшталту «Ах ты клiсцiр няшчасны, трахеатамiю тваю перытанiт»… Гэта быy свет штучны i прыyкрасны, грубы, прынiжаны – i высокi. Свет блазнаy i фiгляраy, далучаны да вышэйшых iсцiн. Касцюмы iспанскiх грандаy з грубага паркалю, упрыгожаныя распушанай вяроyкай i апырсканыя залатой фарбай… Кардонны месяц на прэнце i сасновая вада, якой палiвалi сцэну перад кожным спектаклем, каб не yздымаyся вiхурай вечны пыл… Я блытаyся за кулiсамi, стараючыся як найчасцей патрапiць на вочы рэжысёру, пану Рэyзару, мажному, як старасвецкi буфет, дзядзьку з неверагодна пышнымi вусамi i сiнiм аксамiтным бантам замест гальштуку, i быy неверагодна шчаслiвы, калi мне давяралi патанчыць у натоyпе нямецкiх сялянаy, што сустракалi свайго герцага з крыжовага паходу, альбо пастаяць з пыльным, як вясковая дарога y сухмень, апахалам ля трона yсходняга цара. Атрымлiваy я такiя капейкi, што каб не пусцiy мяне таварышаваць Арцёмка Растаргуеy, артыст на другiх ролях i горкi прапойца, тулiyся б я y начлежцы y Траецкiм… Так, са шкляным богам здраджвалi панi Мельпамене многiя ейныя служкi… Трупа страчвала чальцоy, як рота на поле бойкi. Тым больш час быy трывожны, пачыналася вайна, у горад увесь час сцягвалiся вайсковыя часткi, што давала тэатру публiку, але не дадавала веры y будучыню. Адсутнасць тае веры спраyджвалася знiкненнем у горадзе цукру, солi i мукi. Нават свечкi стала не купiць… Некалькi артыстаy мабiлiзавалi… Мне было сямнаццаць, але выглядаy я на ладнага дзецюка. І мне паступова пачалi даручаць ролi са словамi. Што, акрым гонару, давала права на атрыманне дадатковага селядца y пайку. Божа, як я ганарыyся i хваляваyся, як ночы цалюткiя паyтараy ролю перад люстэркам… Асаблiва мне падабалася iграць ролю вартавога y «Гамлеце». Таго самага, якi распавядае прынцу аб з’яyленнi прывiда. На гэтым мой удзел у спектаклi не заканчваyся, я мяняy бутафорскую кiрасу на камзол альбо расу i ператвараyся то y прыдворнага на каралеyскiм бале, то y мнiха, якi iдзе за труной Афелii, то y воiна, якi прыехаy з таямнiчым Фартынбрасам… Адзiн раз я нават быy самiм гэтым Фартынбрасам, калi выканаyца ролi прыняy у антракце кактэйль, адным з састаyных якога была высокаякасная старадарожская самагонка. Вядома, я марыy пра славу… Ну не можа быць, каб нiхто не звярнуy увагу, як я раскацiста вымаyляю «р» у слове «пр-рашу» i горда закiдваю галаву… І калi аднойчы мае марэннi спраyдзiлiся, я нават не здзiвiyся. Самавiты пан з чорнымi, завiтымi y колцы вусiкамi, у такiм элегантным шэрым касцюме ангельскага сукна, што, здавалася, сышоy з паштоyкi, пасля чарговага прадстаyлення перахапiy мяне за кулiсамi з камплiментамi майму артыстычнаму тэмпераменту i тонкаму псiхалагiчнаму малюнку ролi… Незнаёмец размаyляy па-руску з лёгкiм акцэнтам. Чарнявы, тэмпераментны… Француз? Італьянец? Іспанец? Вядома, у душы я з усiм, што прамаyляy мой гарачы прыхiльнiк, пагаджаyся, хаця дзесьцi на yскрайку свядомасцi сядзеy, як ушчэнт збяднелы карчмар на ганку пустой карчмы, сумнiy: цi праyда y маiм «пр-рашу…» вiбрыравалi сусветныя эфiры? Але мы, нават пасталеyшы, ахвотней верым у прыемнае, чым ва yласныя сумнiвы.

– Цi хочаце вы, малады чалавек, сыграць Гамлета?

Ну хто б у сямнаццаць гадоy ад такога адмовiyся! Верагодней карасцелю адмовiцца ад яловых шышак, а гарадавому ад гербавай бляхi. Але далей пачалося дзiyнае. Мяне прасiлi сыграць гэткi монаспектакль, прамовiць самыя знакамiтыя маналогi дацкага прынца, i не дзе-небудзь у прыватным тэатрыку, перад клумбай-жонкай i прышчавымi пляменнiкамi, а тут, на сцэне тэатра… Але – уночы. Памяшканне будзе дзеля гэтага выкупленае y дырэкцыi. Публiкi чакаецца не шмат, але самая што нi на ёсць выкшталцоная i дасведчаная. І за гэта – сто рублёy ганарару. Шалёныя грошы. Здаралася, увесь збор нашай трупы за вечар не дасягаy гэтае мяжы. Укладзеныя y маю руку дваццаць пяць рублёy авансу падбадзёрвалi, просьба нiкому не расказваць пра меркаваны начны спектакль выглядала адкрыта падазрона, быццам курыныя пер’i на пысе хатняй коткi. Вядома, усё тлумачылася маiм талентам, ад якога знаyцы хочуць атрымаць асалоду без усялякiх перашкодаy.

– Гэта ваш вялiкi шанец, малады чалавек! – даверлiва сакатаy вусаты пан. – Згаджайцеся! Запэyнiваю, што нiякага злога замыслу тут няма, i нi y якую ганебную справу вас не yцягваюць. Ну, вы ж прыроджаны артыст!

І сунуy мне яшчэ дзесяць рублёy.

Я вярнуyся y свой катух на Францысканскай. Мой таварыш валяyся на ложку п’яны i цiхi, як фаршыраваная рыбiна. Я хадзiy з кута y кут, быццам навязаны баранчык, i мроiy, нiбыта y гарачцы. То закулiсны пан бачыyся мне падступным Мефiстофелем, то высакародным Гарунам-аль-Рашыдам… Нарэшце я схапiyся за томiк Шэкспiра, як касцельная дэвотка за ружанцы, i паспрабаваy уявiць сябе Гамлетам… І – уяyленне зацягнулася да апоyначы… Цяпер мне проста невыносна карцела паказаць камусь дасведчанаму yсе гэтыя аднойдзеныя позы i iнтанацыi, усе жывапiсныя драпiроyкi плашча, замест якога я выкарыстаy коyдру… У дзверы пастукалi. Не стану хаваць – я скалануyся ад мiстычнага жаху. Арцёмка замыкаy, закруцiyся на ложку… Я не стаy яго растурхваць, тым больш лягчэй было прымусiць размаyляць качан капусты, i, набраyшыся смеласцi ад Гамлета, расчынiy дзверы. Так пачалiся мае начныя прыгоды.

Да тэатру мяне давезлi y закрытым экiпажы, пустым, як галава субрэткi, але з абабiтымi аксамiтам сядзеннямi. Я крадма вышукваy дзе-небудзь выяву герба – вядома, каралеyскага або, на горшы выпадак, княскага, але акрым вытанчаных раслiнных арнаментаy з мосенжу не знайшоy нiчога адметнага. У такiх карэтах герояy звычайна выкрадаюць… Але мяне высадзiлi на прыступках тэатра, i зараз жа падхапiy пад локаць вусаты знаёмец.

– Мы вельмi вам удзячныя… Хутчэй, хутчэй, рыхтуйцеся…

Мы амаль подбегам увайшлi y будынак, там да нас кiнулася дама y сукенцы з чорнага шоyку, з валасамi, таксама падобнымi да чорнага шоyку. У цьмяным святле газавай лямпы, якая асвятляла калiдор, я разгледзеy тонкiя арыстакратычныя рысы… І зноy думкi пра таемнае жыццё князёy i каралёy палезлi y галаву. Вялiзныя цёмныя вочы жанчыны блiшчэлi незразумелай трывогай, ледзь не адчаем. Яна хутка загаварыла высокiм голасам, якi, здаецца, перарываyся ад гора. Вусаты адказаy ёй… Ну вось хоць гэта высветлiлася – iтальянцы! Я разбiраy асобныя словы, якiя заселi y памяцi з оперных арый: «далорэ» – здаецца, боль… «падрэ» – бацька, альбо, можа, святар, «рагацца» – хлопчык… Гэта што, пра мяне? Ну так, пра мяне… Дама змоyкла i пачала з недаверам вывучаць маё аблiчча, можна было б сказаць, бесцырымонна, каб не тая трывога i горыч, якiя ахутвалi незнаёмку, як водар куста язмiну. Італьянка нешта спытала y вусатага, я зразумеy, сумняецца, цi спраyлюся. Але вусаты энергiчна замахаy рукамi, паляскаy мяне па плячы. «Сi, сi…» Залапатаy нешта, напэyна кшталту «Самае тое, не бойся, хлопец-ураган»…

Дама, перырывiста yздыхнуyшы, сышла, кiнуyшы мне на развiтанне дзiyны позiрк, адчайна-yмольны, i вусаты пацягнуy мяне далей.

– Толькi, вельмi вас прашу, нiчым сябе не стрымлiвайце. Дайце волю свайму тэмпераменту, грайце y поyную сiлу, iмправiзуйце! – мармытаy мой спадарожнiк мне на вуха, i я пачынаy патроху шалець ад усяго гэтага.

За кулiсамi мяне чакала адчыненая грымёрка першага героя i касцюм дацкага прынца.

Электрычнасць у тэатры не была yключаная, i сцэна асвятлялася, як даyней, свечкамi. Нiколi не забуду гэты спектакль. Наyрад мне yдасца перажыць калi-небудзь такое неверагоднае хваляванне i натхненне, падагрэтае небяспечнай таямнiцай. Я вылецеy у прывiднае святло сцэны, адчуваючы сябе Кiнам, Сальвiнi i Качалавым у адной асобе. «Быць цi не быць – пытанне вось у чым!» Вядома, нават у апантанасцi роляй я крайком свядомасцi прагнуy агледзець публiку. Яе сапраyды было няшмат. Сем чалавек сядзелi y першым радзе партэра. Так, вiдовiшча ледзь мяне не збянтэжыла. Вялiзная чорная прорва залы, незвычайная цiшыня, водблiскi агню на тварах гледачоy… Вось мой вусаты iмпрэсарыё, вось – знаёмая чароyная дама. Нейкая пажылая кабета y капелюшы yвесь час падносiла да вачэй хустачку, як я пасля вырашыy, расчуленая маёй iгрой. Увогуле, цяжка yявiць больш удзячную публiку. Усе сачылi за кожным маiм рухам, вельмi сур’ёзна i засяроджана, нават не перашэптвалiся. Але мая yвага адцягвалася на старога y сурдуце, якi сядзеy пасярод кампанii… Я заyважыy, што на яго скiроyвалiся час ад часу позiркi yсiх, запытальна-yстрывожаныя. Выглядаy старэча, як праyдзiвы Гарпагон, фанабэрысты, аскетычны скупеча. Прыгажуня iтальянка сядзела побач з iм i час ад часу пяшчотна гладзiла па руцэ, нiбыта прасiла быць больш паблажлiвым. Ага, значыць, вось ён i ёсць, мой галоyны крытык!

Я паддаy тэмпераменту. Мой Гамлет насiyся па сцэне, як прывiд у «чароyным лiхтары». Усе прыдуманыя перад люстэркам позы, узмахi i yзвiвы – фортэ, фортэ, фартысiма! Стары пень сядзеy у крэсле, нiбыта праглынуyшы пожаг, яго вочы глядзелi проста наперад, не мiргаючы, нiбыта ён паказваy, што не хоча мяне бачыць. Мiж тым старую панi так праняло, што яна аж заплакала, панурыyшы галаву. Яе рыданнi дадалi мне сiлаy. Я yскiнуy рукi i загаласiy: «Я яе любiy, як сорак тысяч браццяy!»

І мае намаганнi займелi нарэшце плён. У вачах старога палыхнуy сапраyдны агонь. Маyклiвы дасюль крытык затросся, затузаyся, ускочыy з месца i пачаy нешта выкрыкваць па-iтальянску, жэстыкулюючы рукамi не горш за майго Гамлета. Астатнiя таксама паyскоквалi, неяк дзiyна зашумелi…

Зараз жа на сцэну yскочыy вусаты, яго твар свяцiyся ад радасцi. Ён схапiy мяне за плечы i лiтаральна выштурхнуy за кулiсы.

– Грацыё, грацыё… – прыгаворваy ён з непадробным пачуццём. – Вы – грандыёзо! Вялiкi артыст! Мы вам так удзячныя! Ваша iгра – сапраyдны цуд. Вы yвойдзеце y гiсторыю тэатра!

Я пачуваyся агаломшаным i шчаслiвым. Вусаты праводзiy мяне y грымёрку, дапамог пераапрануцца – ён, гэты важны, выкшталцоны пан, падаваy мне мой зношаны пiнжак, як прыслуга! Мяне yсадзiлi y той самы экiпаж i зноy папрасiлi пакуль нiкому не расказваць пра начны спектакль, маyляy, iначай я сапсую свой лёс, якi абяцае быць блiскучым.

Ужо пад’язджаючы да дому, я агледзеyся, што y маёй кiшэнi – капэрта з двума сотнямi рублёy.

На наступны дзень маё захапленне yласным поспехам прыгасла, i y галаву палезла зусiм iншае. Падрабязнасцi прыгоды здавалiся yсё больш i больш дзiyнымi. Хто была тая маладая iтальянка, чаму yстрывожаная i заплаканая? Можа, старэча – ейны нялюбы муж, i яна спадзявалася расчулiць яго yзнёслымi словамi Шэкспiра? А можа быць, я патрэбны, каб выканаць ролю чыйгосьцi двайнiка? Наследнiка знакамiтага роду, дафiна, iнфанта цi як там яшчэ? Я быy пэyны, што прыгода будзе мець працяг. Можа, запросяць на першыя ролi y якi-небудзь знакамiты тэатр? Таемна выкрадуць? Або… Не стану хаваць, уяyленне малявала салодкiя рамантычныя сiтуацыi, у якiх адну з галоyных роляy выконвала тая, што назвала мяне смешным словам «рагацца». Я захоyваy таямнiцу, але пачаy вучыць iтальянскi, а заадно заняyся французскай барацьбой i бегаy у цiр у Губернатарскiм садзе, так што кожная бляшаная качка y тым цiры мае на сабе выбоiны ад маiх драбiнак.

Прайшло тры месяцы. Я па-ранейшаму распавядаy дацкаму прынцу пра з’яyленне прывiда старога караля i сустракаy у гурце пейзан пераможнага герцага. Аднойчы, калi я прыйшоy у тэатр, рудзенькая субрэтка, мадэмуазэль Нiнi, альбо проста Нiнка, папярэдзiла: «Рэжысёр iзноy у жалобе… Пастарайся не трапляцца яму на вочы з вясёлай пыскай». Сапраyды, на лацкане пiнжака пана Рэyзара y чарговы раз красаваyся чорны бант. Трэба патлумачыць гэтую традыцыю нашай трупы. Пан Рэyзар з’яyляyся y жалобе са страшнаватай рэгулярнасцю. Напачатку я думаy, што y пана часта памiраюць родзiчы. Але старажылы патлумачылi, што калi памiрае якiсь вялiкi артыст, пан Рэyзар лiчыць сваiм абавязкам спраyджваць па iм асабiстую жалобу. І гора таму, хто не адгукнецца спачуваннем.

Таму цяпер, пачуyшы пра жалобную стужку на рукаве Рэyзара, я пабег да Панаса Панасавiча, памочнiка рэжысёра, якi кiнуy выгодную кар’еру адваката дзеля вар’яцкай службы y тэатры, быy чалавек добры i незвычайнай эрудыцыi, i стаy яго распытваць, хто з тытанаy на гэты раз атрымаy ангажэмент на нябёсныя ролi… Пачуyшы прозвiшча – iтальянскi трагiк М* – збянтэжыyся… Панас Панасавiч, адданы Мельпамене аж да прыгоннага стану, зразумеy мае ваганнi i yскiпеy, як зялёная гарбата. Як я магу не ведаць генiяльнага артыста! Я пакорлiва папрасiy прасвятлення…

– Трагiк М* дзесяць гадоy як пакiнуy сцэну, – пачаy расповед Панас Панасавiч з непадробным iмпэтам i пiетэтам. – Сярод ягоных роляy – i Атэла, i Радрыга, i Дон Карлас… Але самая yлюбёная роля, якая прынесла яму славу – Гамлет. Кажуць, ён усё жыццё адточваy яе, нешта мяняy, дадаваy… Пан Рэyзар, шчаслiyчык, бачыy яго y гэтым спектаклi. Мне не давялося… Бедны, бедны М*… Так, юнача, артыст павiнен плацiць высокую цану за сваё натхненне. Багi не даруюць тым, хто прамаyляе iх словамi на зямлi. Не хацелася б мне пра гэта распавядаць… Вялiкiя свету гэтага мусяць заставацца y памяцi нашай у бляску i велiчы. Але… Што ж, табе карысна ведаць… У апошнiя гады y М* развiлася нервовая хвароба. Нешта накшталт каталепсii. Ён нечакана yпадаy у паралюш, рабiyся, як лялька… І нiякiя дактары не маглi вывесцi яго з гэтага стану. Але аднойчы знайшлi рэцэпт: аказваецца, М* магло прывесцi да прытомнасцi сузiранне спектакля «Гамлет»… Але толькi тады, калi яго yлюбёную ролю асаблiва пагана выконвалi. Праyда, з цягам часу гэта дзейнiчала yсё слабей. Жонка i дачка, апошняя, дарэчы, сама цудоyная актрыса, да якiх толькi дактароy не звярталiся. Кажуць, незадоyга да смерцi вазiлi хворага, нягледзячы на ваенныя падзеi, у Маскву. Напэyна, i праз Менск праязджалi. Эх, каб я пра гэта y час даведаyся – паглядзець на вялiкага М*!

Панас Панасавiч застаyся бедаваць, а я пацiху сышоy… Дзякуй Богу, у мяне хапiла гумару yсмiхнуцца над сiтуацыяй… Хаця рана на самалюбстве аказалася балючай. З надзеяй на багатую спадчыну цi прэм’ерства y вядомым тэатры я развiтаyся… Затое валодаю iтальянскай мовай i французскай барацьбой. Не кажучы yжо пра yменне цэлiць у бляшаных качак.

Гiсторыя, расказаная Уладам, прымусiла yсiх шчыра рассмяяцца i на некаторы час забыцца на страхоццi.

– А я думала, ты гэткi самазакаханы прэм’ер, – з нечаканай шчырасцю прамовiла Зося. – Ведаеш, а ты, напэyна, больш спадабаyся б мне y той час, калi быy наiyны i верыy у цуды.

Улад знямеy i адвярнуyся да акна, вiдаць, каб нiхто не заyважыy, як чырвань кiнулася да шчокаy… А Дарота з перабольшанай абыякавасцю загаварыла, гладзячы тонкiмi пальцамi звычайны парцалянавы кубак, нiбы гэта было кацяня.

– А я бачыла цябе, Уладзе, у ролi Арыеля y пьесе «Бура»… Гэта было… здорава.

Улад з уздыхам прамовiy:

– Было адзiн раз. Захварэy выканаyца, вось мяне i апранулi y залацiсты парык ды белы хiтон… Палову словаy не ведаy, суфлёр ледзь не надарваyся, шэпчучы. Ну i арыя, вядома… Лепей не згадваць.

– Ну чаму ты так пра сябе? – у голасе Дароты гучэy непадробны боль. – Я пасля тры разы бегала на той жа спектакль, каб цябе yбачыць. Але былi yжо iншыя выканаyцы.

Зося фыркнула, як раззлаванае кацянё:

– Ну, Даротка, а я yсё думала – чаму ты мяне на гэтае занудства цягаеш…

– Калi занудства – дык чаго не адмаyлялася? – Дарота падцiснула вусны i ад гэтага яшчэ больш зрабiлася падобнай да вiктарыянскай класнай дамы.

– Чаму не адмовiлася? – павольна перапытала Зося i мройна адкiнулася y крэсле. – Таму што… таму што… я была дачкой швачкi, у якой твая мацi замаyляла аксамiтныя сукенкi i карункавыя блузкi, i без цябе патрапiць у тэатр, ды яшчэ y партэр – гэта было мне не па грашах.

Дарота густа пачырванела.

– Зося… Хiба мiж намi калi-небудзь узнiкалi такiя… пытаннi? Як сёння кажуць – класавыя? Ды мне нiколi y галаву не прыходзiла, што я y нечым… iншая…

– А шкада, што не прыходзiла, – у голасе Зосi раптам загучэла нешта жорсткае: – А вось мне даводзiлася часта думаць пра падобныя рэчы… Напрыклад, каб нiхто y класе не заyважыy, што y мяне адзiнай не тонкiя, шаyковыя, як у вас, а старыя вязаныя панчохi.

– Дзяyчаты, не сварыцеся, – умяшаyся пан Беларэцкi. Але тут жа падаy голас Ной:

– А нiкуды ад класавых пытанняy не дзенешся. Таму што рэвалюцыя yсiх зраyняе. І тым, хто мусiць нешта страцiць, цяжэй за iншых… Параю адно: не варта шкадаваць па тым, што было.

Дарота прагаварыла:

– Хiба мне шкада? Калi б тут зладзiлi нешта вартае, ды дзеля беларускай справы… Я б з радасцю сама аддала гэты дом. Але ж тут будзе нейкая чарговая yправа.

– Не «нейкая», а камiтэт па справах адукацыi! – з выклiкам прагаварыла Зося.

Улад выказаy агульнае здзiyленне:

– А ты адкуль ведаеш? Працаваць там, цi што, збiраешся?

– А чаму б i не? – Зося агледзела yсiх зялёнымi дзёрзкiмi вачыма. Пан Беларэцкi павольна прагаварыy:

– А яна yжо згадзiлася на гэтую працу… Праyда, Зося?

У доме на хвiлю запанавала маyчанне.

– Ну i што?

Вусны Дароты дрыжэлi.

– Я не маю права цябе дакараць..

Зося горда yскiнула галаву, яе валасы нiбыта iскрылiся рудым агнём.

– Дакараць? За што? За тое, што я збiраюся працаваць дзеля асветы свайго народу? Вы тут, як слепакi, спалохалiся першага халоднага вятрыска. Калi адбываюцца перамены – гэта заyсёды пакутлiва, але калi не зламаецца вонкавая, цвёрдая абалонка – не пакажацца жывое, датклiвае цела часу. Трэба толькi перацярпець боль. Колькi мы марылi пра рэвалюцыю? І вось – мары, вашыя ж мары, збываюцца. Ствараецца акадэмiя… Доyнар-Запольскi, Карскi, Лёсiк, Ігнатоyскi – яны ж зусiм розныя, з рознымi перакананнямi. Але працуюць разам, на стварэнне Беларусi. Вам, пан Беларэцкi, варта стаць побач з iмi. Улад, замест таго, каб удаваць рамантычную расчараванасць, прасiyся б у трупу Галубка. Вядома, ролю Гамлета табе там не дадуць. Але гэта беларускi тэатр!

Ной захоплена yсмiхнуyся y адказ.

– Згода, Зося! Нам ёсць на што спадзявацца.

– Можа быць, на з’яднанне Беларусi? – сумна прамовiy Улад. – Гэта ж ганьба якая – падзялiлi край напалам, усе маyчаць… Карацей, «Кавалi другiя, а ланцуг той самы – песнi yсе старыя неаджытай гамы…» Фабiяна Шантыра расстралялi, хоць ужо такi бальшавiк быy – замест штандару насi. На Украiне паэта Грыцко Чупрынку да сцяны паставiлi… У Расеi – Мiкалая Гумiлёва, якi пра мурынаy ды прынцэсаy пiсаy…

– Гэта неабходныя ахвяры, – няyпэyнена сказаy Ной. – Помнiце, Майсей сорак гадоy вадзiy свой народ па пустцы, бо тыя, хто пасталеy у рабстве, не маглi стаць вольнымi i мусiлi памерцi. Але гэта часова. Унiверсiтэт жа ствараецца… І мастацкая вучэльня y Вiцебску працуе… Кандзiнскi горад распiсвае у канструктывiстскiм стылi.

Пан Беларэцкi сумна глядзеy скрозь акуляры на энтузiястаy.

– А вам нiхто не расказваy, як шаноyнага Доyнар-Запольскага студэнты кiеyскага yнiверсiтэта зняволiлi y ягонай кватэры, нiбыта прыслужнiка царызму? Усе сябры i знаёмыя разбеглiся… Тых нешматлiкiх, хто наважваyся наведаць прафесара, затрымлiвалi, абшуквалi… У мяне адабралi нават аловак i нататнiк. Толькi цуда – дакладней, адна адданая прафесару вучанiца, якая здолела «прарвацца» да мясцовага камiсара – уратавала прафесара ад расстрэлу. Вось дзе парадвалiся недараслi, якiя y свой час атрымалi ад строгага выкладчыка «нездавальняюча»… Пакуль што паслугамi «спяцоy» новыя yлады карыстаюцца… Але – паглядзiце – гэта ненадоyга. Што пачалося крывёю – крывёю скончыцца.

Дарота адвярнулася да акна, хаваючы хваляванне.

– Усё-ткi я веру, што сумленныя ды таленавiтыя… такiя, як мой бацька, заyсёды будуць патрэбныя.

Беларэцкi пакiваy галавою:

– А як толькi патрэба y iх адпадзе… Вымруць, як цмокi. Або вынiшчацца… Я сябе так i адчуваю y гэтым часе – як апошнi, стамлёны чаканнем смерцi, цмок…

– Дарэчы, цмокi ж вадзiлiся y Свiслачы! – падаy голас Улад. – Замежнiкi, дзiвуючыся, занатоyвалi, што менчукi трымалi y сваiх дамах замест якiх мопсаy чорных тлустых яшчарак футаy пяць даyжынёй.

– А я аднойчы бачыy з мосту y Траецкiм, як нешта падобнае да такой яшчаркi або змяi слiзганула пад вадой, нiбыта душа грэшнага тапельцы… – прамовiy Ной.

– І колькi сiдру ты перад гэтым выпiy у майстэрнi? – насмешна папытала Зося.

А Дарота зноy моyчкi павярнулася i выйшла y другi пакой… Грукнулi дзверцы шафы… І вось перад вачыма ашалелай кампанii пасярод стала на драyляным пастаменце паyстаy самы сапраyдны цмок… Праyда, невялiкi – з сярэдняга сабаку. Чорная луска, нават на выгляд – моцная, нiбы панцыр сярэднявечнага рыцара, пашча пагрозлiва разяyленая, а вочкi – як жывыя – з чорнага паyпразрыстага шкла з жоyтымi iскрынкамi пасярэдзiне.

– Слухай, а што y вашым доме яшчэ такое вось… ёсць? – амаль з багагавейным жахам спытаy Дароту Улад. – А то проста страшна робiцца. Раптам хто раскажа казку пра мёртвую галаву – а ты i прынясеш яе… На талерцы, як Саламея…

Даротава абурэнне кашчуннымi словамi нiхто не пачуy – усе, нават пан Беларэцкi, кiнулiся разглядаць i мацаць цмока. Пiльны погляд выяyляy, што чучала вельмi старое, месцамi луска асыпалася…

– Бедненькi…– Зося пагладзiла свiслацкага цмока па чорнай спiне. На хвiлю падалося, што ён завуркоча i замахае хвастом – Ной i Улад, напрыклад, мяркуючы па iхнiх паглядах, паводзiлiся б менавiта гэтак.

– А мне бабуля расказвала, што на Высокай гары, там, дзе цяпер Юбiлейны рынак, жыy цмок самых што нi на ёсць еyрапейскiх памераy,– паведамiy Ной. – І харчаваyся, як належыць – прыгожымi дзяyчатамi. Пакуль не натрапiy на тую, у якой меyся баявiты жанiх. Усадзiy меч у цмокава чорнае сэрца… Але i сам быy смяротна паранены. Так iх апусцiлi y Свiслач – i цмока, i рыцара y крышталёвай труне. Мы y дзяцiнстве yглядалiся y тое месца, i, здаецца, бачылi – на дне, з тванi yздымаюцца цмокавы рэбры…

– Вечна цмок ва yсiм вiнаваты… – прабурчэy Беларэцкi.– Толькi аднойчы я чуy больш справядлiвую выснову, лiрнiк спяваy на Нiжнiм рынку: «Скуль узяyся той святы Юры ды забiy нявiннага цмока»…

– А што здарылася з рыцаравай нявестай? – папыталася Дарота. Ной пацiснуy плячыма.

– Пра гэта гiсторыя маyчыць. Або так i засталася нявестай, або выйшла замуж за iншага… Якiя яшчэ варыянты?

– Я ведаю гiсторыю пра адну нявесту… Толькi не надта вясёлую, – прамовiла Зося.

– Ну вось i раскажы! – yзрадваyся Улад. – А то yсе yжо нешта распавялi, а вы, паненка, толькi з цмокам лашчыцеся.

Зося раззлавана фыркнула, але расповед пачала.




Гiсторыя пра залатагорскую нявесту


Аднойчы да мацi прыйшла заказчыца. Здарылася гэта цёмным восеньскiм вечарам, калi голае голле дрэy адчайна цягнецца да шыбаy, i апошнiя мокрыя лiсты, сарваныя ветрам, стукаюцца y шкло, нiбыта самагубцы. Заказчыца была сухой i паважнай немкай нявызначанага yзросту, у пляскатым капелюшы с маленечкiм вэлюмам, нечакана задзiрыста адкiнутым набок – вiдаць, вецер пастараyся. Немка агледзела нашу кватэру, якая служыла адначасна i майстэрняй, але немагчыма было анiчога прачытаць на ейным трохi мужыкаватым твары: цi яна пагарджала нашай беднасцю, цi нiчога асаблiвага y змушанай сцiпласцi кватэры не бачыла? Заказ быy нечаканы: вясельная сукенка! Не, не для яе самой – наведнiца нават пакрывiла вусны y iранiчнай усмешцы, – а для дачкi яе гаспадароy, шаснаццацiгадовай дзяyчыны. Вось i меркi yсе yжо знятыя – на аркушыку запiсаныя…

Мацi мая разгубiлася – дагэтуль ёй не даводзiлася шыць вясельныя сукенкi. Процьма швачак, аднак, менавiта гэтым i займаюцца… Тым болей за грошы, якiя госця прапанавала, можна было замовiць строй у самым шыкоyным атэлье на Губернатарскай!

– Разумееце, фрау, мы не хацелi б звяртацца y вядомае атэлье! – крыху няёмкiм голасам адказала немка. – Нам патрэбна, каб убор быy пашыты за двое сутак, фасон, упрыгожваннi – усё на вашае yгледжанне. І… каб пра гэта вы асаблiва нiкому не распавядалi.

Аванс быy лiтаральна yсунуты y матчыны рукi…

– А дзе адбудзецца вянчанне? – паспела толькi спытацца матуля. Немка трохi прамарудзiла з адказам: – У касцёле на Залатой Горцы, фрау. Я прыйду па заказ у суботу ранiцай.

Цi трэба казаць, што мацi паставiлася да замовы з пэyнай насцярогай, i лiчыла, што yвязалася y нейкi грэх, а я – наадварот – з захапленнем. Вядома, я yсё yявiла да драбнiцаy. Верная прыслуга заказала вясельную сукенку для сваёй маладой гаспадынi, якая наважылася на забаронены бацькамi шлюб… Гэта будзе таемнае вянчанне. Жанiх, вядома, немаёмасны. Але страшэнна прыгожы, таленавiты i адважны. І сама паненка не менш прыгожая i адважная… Як мне хацелася, каб сукенка атрымалася як мага лепей! Але мацi i так завiхалася напоyнiцу – яна была сапраyды выдатнай швачкай… Каб менш старалася дагадзiць заказчыкам – дык, можа, не yбiлiся б пасля тыя сухоты. Бялюткi шоyк з вытанчаным узорам з лiлеяy, карункi, ружачкi з атласу… А мне yсё здавалася, што, каб яшчэ пару дзён – якую прыгажосць можна было б стварыць! Я абмётвала швы yсю ноч – я ж гадоy з пяцi, як толькi навучылася трымаць у руках iголку, дапамагала мацi, таму цяпер ненавiджу yсялякае шытво i вышыванне. Прыyносiла y фасон свае фантазii – дзе дадам перлiнак, дзе прызбяру карункi, так, як бачыла y краме на Ратушнай плошчы… Напрыканцы, калi yжо yсё было гатова, я падышла да белай прывiднай постацi – у святле свечкi здавалася, што сукенка на кагосьцi апранута, i белая постаць вось-вось зрушыцца з месца… Я яшчэ раз ва yсiх драбнiцах уявiла, як заyтра апране гэты yбор, хаваючыся ад свету, прыгожая бледная дзяyчына, як выйдзе з чорнага ходу да экiпажа, дзе yжо чакае жанiх – можа быць, гусар, нашчадак збяднелага роду, можа, малады паэт… У касцёле – нiкога, акрым сведкаy, нiякага пышнага вяселля… І мне захацелася яшчэ чым-небудзь дадаць бляску таемнаму вянчанню. Я зняла з шафы матчын куфар для yсялякiх блiскучых драбнiцаy, сапраyдную скарбнiцу Аладына, з брошкамi, кветкамi, барсэткамi, дастала лiлею са штучных перлiн – у дзяцiнстве я любiла ёю гуляцца, i прышпiлiла яе на карсет сукенкi, там, дзе сэрца.

Але калi я наранiцу прачнулася, аказалася, што сукенку yжо забралi – я прапусцiла самы цiкавы момант, калi можна было паназiраць, параспытвацца… Мацi толькi сказала, што прыйшла тая самая немка – нi свет, нi зара, заплацiла – i знiкла…

І трэба ж было такому стацца, што назаyтра мацi дастала з шафы свой зялёны куфар i пачала перабiраць блiскучыя цацкi – спатрэбiлася нейкая пацерка для чарговай кофтачкi… Чамусьцi y матчыным голасе, калi яна спытала пра лiлею, была сапраyдная трывога… Я, вядома, не стала нiчога хаваць – бо не бачыла нiчога кепскага y сваiм учынку. Але… Аказваецца, брошку падарыy маёй бабулi мой дзед, яна была на вясельнай сукенцы маёй мацi… Карацей, я спляжыла сваю спадчыну (цана якой пяць капеек, як я пракаментавала y думках), i яе належала вярнуць разам з дарагiмi yспамiнамi.

Мацi па-сапраyднаму yзрушылася, спрачацца было бескарысна…

Урэшце мне дзесьцi y душы i самой было цiкава зноy дакрануцца да гiсторыi з таемным вяселлем. Варта yявiць сябе Натам Пiнкертанам – не смейцеся, я тады старанна збiрала yсе гэтыя брашуркi народнай бiблiятэкi з прыгодамi вялiкага сышчыка – i таямнiца раскрыецца. Немка сказала, што вянчанне мусiла адбыцца y Залатагорскiм касцёле y суботу. Значыць, я даведаюся iмёны жанiха i нявесты.

Але y касцёле сухенькi служка з вострым, як дзюба, носам гэтак жа суха i востра паведамiy мне, што нiякага вянчання y суботу y касцёле не было. Я разгубiлася, а потым западазравала востраноса y няшчырасцi: вядома ж, вянчанне таемнае… Але асцярожныя роспыты прыкасцёльных бабулек таксама анiчога не далi…

– Ну якое ж вянчанне, дзетухна! – ледзь не са спачуваннем прамовiла сухенькая бабулька y чорнай хустцы, падобная да манашкi.– Адпявалi yчора… Такую ж маладзенькую дзяyчынку. Як ты…

Другая бабулька, у старасвецкiм каптуры, з падслепаватымi, але yсё яшчэ сiнiмi вачыма, мiтуслiвая, як лясная птушка, умяшалася:

– Так, так, прыгожанькая такая дзяyчынка… Анёльчык… Часта сюды хадзiла… У вясельнай сукенцы хавалi, дык яна, як каралеyна, ляжала. Уся y кветках, у карунках. Пальчатачкi белыя-белыя. Сукеначка з фальбонамi, тканiна yся y лiлеi… Бедная дзяyчыначка… Паслiзнулася на мосце, што праз Лошыцу, упала – а там калы y дно панатыкалi… Гэта няйначай Лядашцiк акруцiy, злы дух.

– Не Лядашцiк, а русалкi! У Лошыцы русалкi водзяцца! – заспрачалася другая бабулька.

– Якiя русалкi yвосень? Лядашцiк! Шэyрадзь гэты аднавокi асаблiва жанчын ненавiдзiць i дзяyчатак, паглядзiць вокам сваiм – i розум скручвае… Чаго б дзяyчацi з мосту падаць?

Тым часам другая старая пачала доyгае, нiбы восеньскi вечар, разважанне пра тое, каго Гасподзь паклiкае да сябе першым, але я амаль ужо гэтага не чула. Усе мае фантазii разляцелiся, як пялёсткi штучнай ружы, з якой няyмелая рука сарвала нiтку… Шчаслiвая нявеста, жанiх прыгажун… А насамрэч казачная шаyковакарункавая гожасць i матчына брошка – тут, побач, пад слоем зямлi, вiльготнай i цяжкой, як сама незваротнасць. Цяпер зразумела чаму звярнулiся да беднай швачкi, а не y моднае атэлье – нiхто не хоча азмрачаць настрой заказчыц, якiя могуць даведацца, што побач з iхнiм сымболем шчасця шылi yбор для нябожчыцы. Чуткi y мястэчку разносяцца хутка…

Я павольна пайшла на могiлкi. Апошняе залатое лiсце сыпалася на магiлы… Сапраyды, Залатая Горка… Я yспомнiла пра iншы залаты дождж, якi тут сыпаyся, калi сто гадоy таму тут балявала халера i збiрала ахвяры не меней, чым чума. А як па мне, дык лепей чума, або, як у гэтай няшчаснай дзяyчыны, недарэчны выпадак, чым памiраць ад, прабачце, разладу страyнiка. Людзi адчаялiся i не ведалi, як спынiць пошасць. Набiвалiся аж па дах у стары драyляны храм на Залатой Горцы… Пасля, вядома, нехта сказаy, што калi храм, Божы дом, такi бедны i цесны, гэта вялiкi грэх… І цi не таму Гасподзь прагневаyся i папусцiy пошасць? Нейкi доктар – а iншыя кажуць, ксёндз, – выйшаyшы з касцёлу, разаслаy на зямлi свой плашч i кiнуy на яго першыя залатыя манеты… Другiя прыхаджане паспяшалiся таксама yнесцi ахвяру – i хутка на плашчы вырасла залатая горка… Як па мне, збудавалi б на тыя грошы шпiталь, закупiлi добрых лекаy, зладзiлi водаправод, каб менчукi не бралi ваду з гэтай памыйнай ямы – Нямiгi… Што ж, цяпер я магла лiчыць, што i наша сям’я зрабiла свой унёсак у Боскае месца y выглядзе фамiльнай брошкi…

Я блукала мiж магiлаy i, мусiць, сама нагадвала прывiд у цьмяным лiстападаyскiм свеце. Ага, вось узгорак, спрэс завалены кветкамi… Партрэт пад шклом, у драyлянай рамцы: гэткая наiyная гiмназiстачка, са здзiyлена прыyзнятымi бровамi, кiрпатым носiкам i прыадкрытым ратком, якi, вiдаць, любiy смяцца, i коскi yкладзеныя на галаве гэткiмi бублiкамi… Праставатае, наiyнае, вельмi звычайнае аблiчча. Не маёй кампанii паненка, ясна. Каралiна-Марыя Шыманская-Рэпка. Бедную, напэyна, з-за гэтай «рэпкi» дражнiлi y гiмназii… Я yявiла, як Каралiна-Марыя ляжыць зараз вось тут, у зямлi, у сшытай намi сукенцы, з брошкай у выглядзе лiлеi на грудзях… Прылучаная да тых глыбiняy – цi высотаy – спазнання, ад якiх я, эмансiпэ i натуралiстка, аддзеленая кожнай клетачкай свайго фiзiчнага цела… Але заплацiць за гэтае спазнанне тым, што легчы y гэтую сырую зямлю… Ведаеце, я не сентыментальная iстота, але раптам мне зрабiлася так шкада гэтай – няхай не вельмi iнтэлектуальнай пры жыццi – дзяyчынкi, што я горка расплакалася – па ёй, па сабе… Па сваёй гаротнiцы-мацi – не так шмат у той у жыццi радасцяy i добрых успамiнаy, каб пазбаyляць дарагiх сэрцу дробязяy. Што я ёй патлумачу наконт брошкi-лiлеi? Падумаць толькi – тая ляжыць у нейкiм метры ад мяне! Але недасяжней, чым была б на месяцы. І я y адчаi пачала y думках звяртацца да незнаёмай мне нябожчыцы… Уявiце сабе – прасiла яе вярнуць мне тую брошку, тлумачыла, як будзе перажываць мая мацi. Угаворвала асцярожлiва, як угаворваюць маленькае дзiця, што схапiла вельмi дарагую i дужа крохкую рэч… Я нават апусцiлася на каленi… Не ведаю, колькi часу прамiнула – я схамянулася, калi буйны кляновы лiст, мокры i халодны, нiбыта даланя тапельца, ударыy мяне па шчацэ. Я знаходзiлася y такiм знерваваным стане, што гатовая была прыняць гэта за нейкi знак. Лiст апусцiyся проста на букет дарагiх аранжарэйных фiялак, якiя мерзлi y беларускiм лiстападзе, як усходнiя прыгажунi, i я пацягнулася адкiнуць ад iх жоyтага нахабу. На земляным насыпу мiж кветак нешта зблiснула… Я адсунула стракатыя пялёсткi… І yбачыла брошку y выглядзе лiлеi.

Сказаць, што я была агаломшаная – не сказаць нiчога. Мяне быццам абдало iльдзяной вадой, сэрца абарвалася, нiбы я скочыла з адхону. Ну а вы, што б вы падумалi на маiм месцы? Нiякiх рацыянальных тлумачэнняy у мяне не мелася. Проста нябожчыца пачула маю шчырую просьбу i вярнула памятны знак. Я дрыжачымi пальцамi yзяла брошку – так, гэта была яна, голка, вядома, расшпiленая… Радасць ад нечаканай знаходкi патанала y мiстычным жаху. А калi тая, што вярнула брошку, зараз тут, побач са мной? Я ж так яе клiкала… Я непаслухмянымi вуснамi прамовiла «дзякуй», паднялася i рушыла, змушаючы сябе не бегчы – яна ж можа пакрыyдзiцца… Малiцца… Выратуе адно – шчыра малiцца… Замоyлю за Каралiну-Марыю iмшу… Чым блiжэй я падыходзiла да брамы, да пазбаyленага мiстычнасцi мiтуслiвага местачковага жыцця, тым больш ува мне выспявала yдзячнасць i яшчэ нешта незвычайна yзнёслае, быццам крылы раслi… Не ведаю, як далей павярнуyся б мой лёс – здараюцца iмгненнi, якiя фармуюць чалавека, як рукi майстрыхi цеста, – калi б не выпадак… Якi прыняy аблiчча дурня Генуся. Генуся ведала yсё мястэчка. Худы i прыгорблены, быццам вечна нёс на сабе мех з мукой – Генуся часам, калi ён быy не вельмi шалёны, бралi на працу на млын. Рот прыадкрыты, зубы – наперад, у вачах светлая каламуць, на носе вечная кропля… Ну, што я апiсваю – вы самi мусiце ведаць, як выглядае класiчны местачковы дурнячок… І вось гэты Генусь падслепаватым каршуком кiнуyся на мяне… Дакладней, на брошку-лiлею, што я несла перад сабой у руках, як прыгаршчу святой вады.

– Не тваё! Не тваё! Аддай! Злодзейка! Злодзейка! – верашчаy Генусь, спрабуючы выхапiць у мяне з’яyленае са свежай магiлы yпрыгожванне. Я yварочвалася, як ад гарэзлiвага шчанючка, але… мiстычны жах мой яшчэ пабольшаy. Адразу палезлi y галаву легенды пра юрадаy ды блажэнных, надзеленых дарам прароцтва… Каб адкiнуць насланнё, закрычала першае, што прыйшло y галаву:

– Сам злодзей!

Генусь нечакана змоyк, нiбыта яго выцялi, перагнуyся напалам i жаласна заенчыy… У ягоных няyцямных, як далёкая травеньская блiскавiца, словах я нарэшце yгледзела сэнс, як у вiры yгледжваюць апошняе выйсце. Брошку забраy з труны Каралiны-Марыi Генусь, паколькi небарака быy закаханы, як толькi можа быць закаханым немаёмасны дурнячок у паненку з добрага сямейства. А паклаy на магiлу цi таму, што паненка стала яму з’яyляцца y снах, цi нехта сказаy, што забiраць нешта з труны вялiкi грэх, а Генусь быy надта пабожны – гэтага я yжо не разабрала дакладна… Я ледзь здушыла iстэрычны смех. Падумайце толькi – калi б я выпадкова не напаткала небараку, у мяне б жыццё па-iншаму склалася! І сёння, магчыма, была б я якой-небудзь сястрой Ганорыяй, i перабiрала б ружанец замест жывых кветак… Я пакiнула брошку на могiлках. Яна yжо была мёртвай – нават рэчы робяцца мёртвымi, дакранаючыся смерцi… І мацi дасюль думае, што яе каштоyнасць дасталася шчаслiвай нявесце… Не збiраюся яе разупэyнiваць. Але… ведаеце…Часам я шкадую, што больш нiколi не давядзецца перажыць тое незвычайнае адчуванне, нiбыта таямнiца сусвету ляжыць у маiх далонях.

Зося скончыла расповед i задумлiва глядзела на свае рукi, быццам уяyляла y iх брошку y выглядзе лiлеi.

Улад пацiснуy плячыма:

– Думаю, Серапiёнавыя браты збэсцiлi б тваю гiсторыю. Мала таго, што нiякай мiстыкi, дык яшчэ i гумару бракуе. І не страшна, i не смешна.

Зося блiснула зялёнымi вачыма – халодная маланка.

– Страшаць баязлiyцы, смешаць няцвёрдыя y сабе… У маiх акулярах няма нi ружовых шкельцаy, анi чорных, дый увогуле акуляраy не маю. Прымаю жыццё, якiм ёсць. Калi вам не хапае тэатральнага рэквiзiту, пашукайце y каго iншага.

Улад сумеyся.

– І yсё-ткi так нельга… Памятаеш, у «Беларускай хатцы» паказвалi батлейку? Апошняга, можа, батлейшчыка y Менску знайшлi… Лялькi аднавiлi… Дык «iдэйна правiдловая» частка гледачоy пачала гарлаць, што гэта перажыткi i рэлiгiйная прапаганда, засмуцiлi беднага дзядка-батлейшчыка, якога y свой час жандары ганялi… Што ж гэта будзе, калi мы адмовiмся ад прыгожага, ад гульнi, ад карнавалу? Ад гiсторый пра прывiдаy i цмокаy? Чалавека робiць адрозным ад жывёлы не тое, што неабходна, а тое, што залiшняе… Тое, што не прыносiць вiдочнай карысцi. Музыка, спеy, паэзiя, вытанчаныя краты на балконе палаца, разныя лiштвы на сялянскiм доме, вышыyка на рушнiку…

– Сустрэчны вецер эпохi садзьме гэта, бы карункавы капялюшык з паненкi, што yселася на пляцоyцы iмперыялу, – жорстка запярэчыy Ной, якi yвесь гэты час ляпiy з наплаканага пахавальнымi свечкамi воску маленькiх яшчарак. – Малевiч намаляваy свой чорны квадрат – i гэта дзверы, за якiмi пачынаецца невядомы, але адзiна магчымы шлях наперад. Нiшто не паyтараецца… Фараонаy малявалi толькi y профiль, у трагедыях не маглi y якасцi галоyных герояy выступаць слугi, жанчыны не мелi права з’яyляцца на сцэне… Хто цяпер запатрабуе таго ж?

Улад спахмурнеy, звычайная iронiя пакiнула яго.

– Ты кажаш пра прагрэс у мастацтве, але мне свет, дзе пануе чорны квадрат, уяyляецца застрашлiвым. Будынкi y выглядзе вялiзных шэрых скрынак з квадратамi вокнаy, песнi yсе з адной бязглуздай фразы i прымiтыyнага рытму, i адна газета на yсiх, дзе тлумачыцца, якiя yсе шчаслiвыя… Ведаеш, калi Платон прыдумляy сваю iдэальную дзяржаву, то хацеy прыблiзна такога… Усе мусiлi танчыць i спяваць, якiя яны шчаслiвыя, а паэтаy належала забiць.

– Ведаеце, калi гэтая адзiная газета i адзiная песня будзе на беларускай мове, я згодны i з такой сумнай прышласцю, – задумлiва прамовiy пан Беларэцкi.– Але нешта мне падказвае, што спрошчаны да простакутнiкаy свет не змесцiць нашую цудоyную, неспазнаную беларускую Атлантыду – яна толькi пачынае yздымацца з мутных хваляy забыцця, з-пад усялякай набрыдзi… А тут не самабытнасць вымагаецца, а yнiверсальнасць… Кiёк замест галiнкi…

– Вы проста… стары, – кiнуy Ной. – Вы не разумееце, што чалавецтва iдзе да yзаемаразумення – да аднае мовы.

– А прырода – да аднае кветкi, аднога дрэва i аднога куста, – насмешна вымавiy Беларэцкi.– Альбо з’явiцца yвогуле на yвесь свет раслiна: белы кветка-дрэва-куст…

– А чаму белы? – разгублена папыталася Дарота.

– Таму што yсе колеры, змяшаyшыся, утвараюць iдэальную бель… Але y жыццi рэдка здараюцца чыстыя колеры. Без дамешка… Таму, я думаю, патэнцыйная iдэальная прырода будзе шэрай.

Улад, вiдаць, уявiy гэтую прышласць, не вытрымаy i рассмяяyся. Ад гэтага аблiчча ягонае на хвiлю страцiла заyсёдны насмешна паблажлiвы выраз – вызiрнуy цiкаyны i дураслiва-наiyны падлетак… Дарота нават таксама нясмела yсмiхнулася, гледзячы на маладога артыста, як на асветленыя сонцам неверагодна лёгкiя аблачынкi, на якiх уяyляецца прыyкрасны замак вечнага святла i спакою… Пан Беларэцкi задумлiва глядзеy на дзяyчыну, на яе yсмешку, i y шкельцах ягоных акуляраy скакала полымя свечкi.

– Старыя майстры лiчылi, што y аснове прыгажосцi – звiлiстая лiнiя… Любы просты шлях – няпраyда i штучнасць. І не заyсёды тое, што наyпрост прыцягвае – прадвызначана табе… Мы – усяго толькi маленькiя лiхтарыкi, якiя вiсяць на нябачным дроце праз цемру. Кожны бачыць толькi праз уласнае святло. І нiхто не бачыць дрота, на якiм мы вiсiм… І толькi мудры можа вылiчыць – дзе заканчваецца дрот… І толькi наiyны адчуе – хто яго навязаy… Ведаеце гiсторыю з лiхтарамi на свяце y графа Любанскага?

– Не, пан Андрэй, – ажывiлася Дарота. – Раскажыце – а то кiнулiся y фiласофiю, нiбы шкаляры y вазачку з цукатамi.

Чучала цмока зiрнула на расказчыка чорным гузiкам з жоyтай iскрай у цэнтры, i пан Беларэцкi пачаy расповед.




Гiсторыя пра Лошыцкi прывiд


Было гэта y адзiн з маiх прыездаy на бацькаyшчыну гадоy пятнаццаць таму. Яшчэ жыла мая жонка, але yжо не магла ездзiць са мной з-за хваробы. Таму i настрой у мяне быy не надта… Але пачак выяyленых рукапiсаy сямнаццатага стагоддзя, яшчэ адно шкельца y разбiты вiтраж гiсторыi маёй радзiмы, мог змусiць мяне да падарожжа нават у чысцец. Я не захацеy злоyжываць гасцiннасцю сяброy i, паколькi мог сабе дазволiць, зняy прыстойны нумар у гатэлi «Еyропа», якраз калi там пачаy выступаць венскi дамскi аркестр. Як грае згаданы аркестр, я так i не паслухаy, затое рукапiсы выкупiy.

Я yжо збiраyся ад’язджаць, абкружаны арэолам старажытных лiтараy i водарам цвiлай паперы – найлепшым у свеце для кнiжнага чалавека, – але атрымаy запрашэнне на баль да графаy Любанскiх. Фраза проста з калонкi свецкай хронiкi… Насамрэч я не быy такой важнай птушкай, каб граф Любанскi нешта пра мяне ведаy. Так, прафесар, але занадта малады, да таго ж займаецца гэткай падазронай справай, як фалькларыстыка… А там любая старадаyняя песня здольная абрынуць чарговую iдэалагiчную вежу, як цуда-рыба, усплываючы, змывае са сваёй спiны вартыя жалю хацiнкi часовых прыблудных жыхароy. Але yсё-ткi я прадстаyляy Санкт-Пецярбургскi yнiверсiтэт, i y мяне была Дзямiдаyская прэмiя, а y Менску два гады таму зачынiлi Таварыства аматараy прыгожых мастацтваy. Зачынiлi так, як робяць заyсёды – безапеляцыйна, жорстка, з прыгожай фармулёyкай, – каб народ зразумеy: немагчыма было не разагнаць гэтых злыдняy, што намагалiся парушыць звыклы парадак i вырваць з рукi гiмназiсткi абаранак, а з рукi жабрака – кайстру. На свяце y гонар дня народзiнаy панi Ядвiгi Любанскай мусiy прысутнiчаць губернатар горада Мусiн-Пушкiн… І невялiчкая дэлегацыя мясцовай творчай iнтэлiгенцыi, узмоцненая мною, меркавала падысцi да яго наконт аднаyлення Таварыства.

Пасля нядаyнiх рэвалюцыйных падзеяy, залiтай крывёю курлоyскага расстрэлу прывакзальнай плошчы, у мяне асаблiвых iлюзiяy на лаяльнасць уладаy не было. Да таго ж мой настрой не пасаваyся да баляy. Але – я лiчыy сябе абавязаным падтрымаць землякоy. Дый пан Любанскi славiyся гэткiм эксцэнтрычным дэмакратам-арыстакратам. Хадзiлi чуткi, што ён дае грошы эсэрам. А ягонае захапленне роварамi… Велатрэк, зладжаны y Лошыцы… Дзiвосны сад…

І вось я стаяy, прыцiснуты да псеyдамармуровай калоны, абвiтай псеyдаплюшчам Лошыцкай сядзiбы, аглушаны духавым аркестрам i нашэптваннямi y самае вуха аднаго з арганiзатараy знiклага таварыства, i шчыра мроiy апынуцца як мага далей… Што мне да мясцовых плётак? Яyстафiй Любанскi, мажны вусач, сапраyды не хаваy мiлосных адносiнаy да сваёй юнай панi. Ядвiга, у дзявоцтве – Кiневiч, была дачкой правадыра мазырскай шляхты i гадоy на сямнаццаць маладзейшая за мужа. Беласкурая, цемнавокая, зграбная… Рухалася, як ласка па снезе. Спешчанае дзiця… Сакатала, смяялася, ганарыста закiдваючы галоyку з акуратна yкладзенымi y высокую мудрагелiстую прычоску цёмнымi валасамi. Мне панi Ядвiга нагадала гераiню верша Мiцкевiча «Сыны Будрыса». Памятаеце: белая, як смятана, чорныя вочы, рухавая, нiбы котка. Пан Яyстафiй прывёз ёй з Японii дзiвоснае дрэyца – магнолiю кобус, яе яшчэ называюць маньчжурскiм абрыкосам. Яна цвiце раз на год. Падоранае дрэyца цвiло менавiта y дзень народзiнаy панi. Вiдаць, з гэтае нагоды панi Любанская апранулася y нешта страката-экзатычнае, што мусiла на ейную думку перадаваць японскi дух… Наконт палюбоyнiкаy панi версiй мелася – як наконт паходжання санскрыту. Паказвалi мне на самога губернатара, Мусiна-Пушкiна, i на графа Чапскага, уладальнiка знакамiтых бровараy… Смешна – яны былi нашмат старэй за пана Яyстафiя.

Я не вельмi yслухоyваyся y так званую «свецкую балбатню», успамiнаючы сваю Надзею, якая зараз, напэyна, сумна сядзiць ля акна з вiдам на брудную Мойку… Дарэчы, ты, Дарота, вельмi нагадваеш мне маю Надзею… Тыя ж вялiкiя задуменныя вочы, чысты высокi лоб, нiбыта створаны для высокiх думак… Але – я адхiлiyся. Мiж тым над Лошыцай, як дым ад таемнага купальскага вогнiшча, згушчаyся прыцемак, i пачаyся адзiн з сюрпрызаy вечарын – загарэлiся гiрлянды электрычных кiтайскiх лiхтарыкаy, падвешаныя на верандзе i y садзе. Панi Ядвiга y сваёй стракатай шаyковай сукенцы з шырокiмi рукавамi, як трапiчны матыль, павольна паднялася на цяпер ярка асветленую круглую пляцоyку з невысокай балюстрадай – на ёй звычайна iграy аркестр. Пан Яyстафiй стаяy непадалёк ад мяне – я заyважыy яго позiрк, скiраваны на жонку. Бог ты мой, якое каханне! З амаль кашчунным захапленнем i незразумелай тугою… Калi на свеце бывае такое каханне, свет нiколi не скончыцца, i нiколi не скончыцца y iм боль i пралiтая кроy.

Прыслужнiкi вынеслi расцягнуты на шастах экран з белай паперы – напэyна, дарагi гатунак рысавай, – i паставiлi перад пляцоyкай, так, што схавалi яе ад вачэй глядачоy. Раптам усе лiхтары згаслi, але y той жа момант за экранам запалiyся яркi сафiт… На белай паверхнi экрана вымаляваyся амаль неверагодна дакладны цень панi Ядвiгi… Цяпер панi трымала y адной руцэ японскi парасон, у другой – веер, i вытанчана рухалася пад музыку. Гледачы запляскалi y ладкi, вiтаючы гэткi нечаканы тэатр ценяy. І зноy запалiлiся лiхтары, i зноy згаслi…

Жывыя карцiны змянялi адна другую. Танцаyшчыцы згiналiся y экзатычных фiгурах танца, самураi бiлiся на мячах, «рабiлi» сабе харакiры… Цемра змянялася святлом, ценi – фарбамi. Вiдовiшча зачароyвала, так што нават я – дасюль сорамна – на нейкi час забыyся на тую, што думала пра мяне за сотнi вёрст адсюль… І зноy згаслi лiхтарыкi… І на асветленым экране паказалася чарговая карцiна – пацалунак жарсцi… Чалавек у касцюме самурая, плячысты i высокi, цалаваy прагна, уладна… Каго? Так, гэта была панi Ядвiга. Немагчыма было зблытаць ейную паставу, прычоску, узорыстую сукенку… Дзве ценi, злiтыя y адно, застылi на экране, i гэтак жа застылi гледачы… Гэта была больш чым гульня.

Запалiлася святло… Экран прыбралi, размовы патроху аднаyлялiся… Вядома, вочы yсiх – цi патаемна, цi адкрыта – шукалi герояy драмы… Пан Яyстафiй, аднак, не выглядаy узрушаным, ён па-ранейшаму ветлiва yсмiхаyся, час ад часу падносiy да вуснаy кубак з вiном… Можа быць, ён быy пасвечаны y незвычайную мiстыфiкацыю? Але калi Любанскi павярнуyся, я заyважыy, як на яго скронi б’ецца жылка… Проста – скронь, сiвая скронь немаладога моцнага мужчыны. І цяжкая, упартая пульсацыя – нiбы знутры хоча вырвацца неверагоднай моцы шал… І гэтае вiдовiшча чамусьцi yразiла мяне больш, чым калi б Любанскi зараз учыняy харакiры, як героi тэатра ценяy. Я азiрнуyся. Панi Ядвiга, па-ранейшаму вясёлая i гарэзная, прахаджвалася мiж гасцямi. Навошта яна гэта зрабiла? Я дасюль не магу зразумець. Памучыць старога мужа, якi яе абагаyляy – як маленькiя дзецi мучаюць бацькоy, схаваyшыся i доyга не адклiкаючыся на крыкi? Цi хацела намацаць тую мяжу, за якой яе спыняць – некаторым не смакуе жыццё без адчування такой мяжы, без супрацiву i забароненасцi… Або гэта была проста юная пагарда да yсiх забаронаy i забабонаy, сцверджаная першым сапраyдным каханнем? Але хто ён, герой раману?

Я мiмаволi абводзiy вачыма натоyп, вылучаючы маладых, высокiх, гожых… Можа, гэты – у афiцэрскiм мундзiры, з падвiтымi колцамi вусiкамi? Або вунь той, у белым сурдуце, падобны да антычнага бога са сваiмi завiтымi кудзеркамi? Цi… той музыка, што стаiць збоку ад блiскучага натоyпу, апусцiyшы скрыпку, i y ягонай паставе – амаль што пагарда? Колькi такiх цiкаyных позiркаy скрыжоyвалася y той вечар у садзе Лошыцкай сядзiбы… Прынамсi, справы аднаyлення Менскага Таварыства аматараy прыгожых мастацтваy цiкаyнасцi не выклiкалi нi y кога. Так званы свет… Людзi, што жылi на гэтай зямлi, як прыхаднi, не пачуyшы яе, не паспрабаваyшы зразумець яе душу.

Я вярнуyся y гатэль з прыкрым адчуваннем калекцыянера, якому дасталася атрутная архiдэя, i ад яе загiнулi iншыя экзэмпляры. Так, усё-ткi слова «каханне» мае больш старажытнае паходжанне, чым «любоy»… Каханне – гэта яшчэ з санскрыту. У гэтым слове адгукаецца пракаветнасць – паганскiя капiшчы, ахвяраванне, смерць… Бог ты мой…

Праз два месяцы я атрымаy лiст з Менску – сябар, якi i завабiy мяне на злашчасны баль, распавядаy, як узрушыла yсiх месцiчаy смерць панi Ядвiгi Любанскай. Нiбыта ноччу пайшла яна чамусьцi да Свiслачы, спусцiлася па стромым адхоне, села y лодку… А лодка перакулiлася… Так i знайшлi панi назаyтра y рацэ. Аyтар пiсьма вiдавочна лiчыy, што справа нячыстая. І неадменна y ёй замешаны стары Любанскi. Іначай навошта гэты дзiyны загад адразу па пахаваннi – замураваць вакно y пакоi панi Ядвiгi? Цела загадаy запаяць у свiнцовую труну i паставiць у Лошыцкай каплiцы… І з’ехаy адразу ж на Каyказ…

Праз год я зноy-такi выпадкова, з лiставання даведаyся, што пан Яyстафiй на Каyказе памёр… Але што мне было да чужых смерцяy, калi смерць стаяла y галавах блiзкага мне чалавека? Ах, Надзея мая, Надзея Раманаyна…

На радзiму я змог наведацца толькi гады праз тры. Ужо з чорнай стужкай на рукаве i на сэрцы. Пабыy тыднi са два y бацькоyскiм доме, у Ігуменскiм павеце, вылучыy пару дзён на гасцяванне y Менску. Чамусьцi пацягнула мяне y Лошыцу. Я марудна iшоy прысадамi, дзiвячыся таyсцiнi дрэy, асаблiвай цiшынi, якая y гэтых мясцiнах, i думаy пра тое, што, мабыць, калiсьцi было тут паганскае мольбiшча – колькi я бачыy iх парэшткi, заyсёды нейкая гнятлiвая атмасфера. Нiбыта праклятыя багi yсё яшчэ чакаюць новае крывi… Што на беразе Нямiгi y Менску, што на Дзявочай гары y Вiлейскiм павеце, што тут… Асаблiва, вiдаць, наводзiла на гэтую думку yсведамленне, што y глыбiнi парку стаiць каплiца са свiнцовай труной панi Ядвiгi Любанскай.

Кусты чаплялiся за мой пiнжак адрослымi галiнамi. Пасля смерцi пана Яyстафiя на yсё тут пачала класцiся пячатка занядбанасцi. Пацiху цямнела… На Лошыцкiх млынах часам, здаецца, рабавалi… Але я не хваляваyся: звык насiць з сабой рэвальвер, а рамiзнiк, чарнявы мужычок з вымаyленнем рэчыцкага Палесся, мусiy чакаць ля брамы хоць да ранiцы – я не пашкадаваy грошай. Раптам я спынiyся ля дзiyнага дрэyца – на яго таненькiх, але нават на выгляд цвёрдых, як жалеза, галiнках, мiж рэдкiх шчыльных i цёмных лiстоy свяцiлiся белыя кветкi… Буйныя, нiбы выразаныя з паперы, у прыцемку яны здавалiся ненатуральнымi. Нiбыта прыклеенымi… Я нават пакратаy за пялёсткi – нiбыта павiтаyся за бязважкую руку з Мятлушкай. Унiзе святлела масянжовая шыльдачка. Я прыгнуyся i разабраy надпiс: «Магнолiя кобус»… Так званы «маньчжурскi абрыкос», якi квiтнее y дзень народзiнаy панi Ядвiгi Любанскай! Нiбы наяве, я зноy убачыy дэкарацыi былой драмы: кiтайскiя лiхтарыкi, белая балюстрада, абвiтая зелянiнай, папяровы экран, ценi на iм… Насмешны шэпат i пазвоньванне келiхаy… Позiркi, позiркi… Жылка пульсуе на сiвой скронi пана Яyстафiя Любанскага…

Я прыyзняy вочы да поyнi, якая пад акампанемент маiх мрояy паспела yсплысцi з глыбiнi вечара… На амаль белым яе дыску выразна бачыyся сiлуэт… Жаночая постаць у сукенцы з шырокiмi рукавамi, з высокай прычоскай, з веерам у руцэ… Так, сапраyдныя прывiды з’яyляюцца не па замове. Колькi разоy я марыy хоць гэтак жа, ценем убачыць сваё страчанае шчасце – але дарэмна… Я, хрысцiянiн, зайздросцiy Жыгiмонту Аyгусту, якi скарыстаy паслугi чарнакнiжнiка Твардоyскага, каб выклiкаць прывiд каханай… І нiколi б не збаяyся схапiць – няхай цень – у абдоймы… Толькi той, хто дайшоy да мяжы адчаю i нават зазiрнуy туды, за мяжу, зразумее мяне. Але тут… Цёмны сiлуэт на поyнi… Я, вядома, паспрабаваy пераканаць сябе, што гэта проста абстрактныя плямы, з якiх маё yяyленне складае постаць. Многiя ж бачаць на месяцы зайца, або братоy Каiна i Авеля… Я трос галавой, заплюшчваy вочы, нават нацiснуy на яблык вока – усё рэальнае мусiла на нейкi час расплысцiся, падваiцца, а прывiд – не, бо ён жа yспрымаецца не зрокам, а хворым уяyленнем! Дарэмна, усё падваiлася, расплылося… І зямля зрушылася пад маiмi нагамi раней, чым я yсвядомiy, што сыходжу… Максiмальна хутка, каб не назваць гэта самому сабе панiчнымi yцёкамi. Вось што значыць чужыя прывiды… У Таyрыдскiм Гурзуфе мяне вадзiлi да кiпарысу, у якiм нiбыта жыве дух Аляксандра Пушкiна. Кiпарыс расце пад вакном сядзiбы Раеyскiх, дзе гасцяваy паэт i складаy вершы, гледзячы на маладое дрэyца. І нават занатаваy у дзённiку пра незвычайныя сяброyскiя пачуццi, якiя абуджае y iм зялёны сусед, i пакiнуy там жа мiстычнае прароцтва, што вернецца сюды, каб сузiраць чароyнае наваколле. У шатах кiпарыса прыезджым паказваюць два сiлуэты: Пушкiн, кучаравы, з бакенбардамi, абдымае паненку y старасвецкай сукнi… Дык вось, той кiпарыс выклiкаy у мяне гэткiя ж гiдкiя, цяжкiя пачуццi, што i згаданыя месцы паганскiх мольбiшчаy. Цяпер да спiса магу далучыць Лошыцу i магнолiю кобус.

Пасля мне расказвалi, што сiлуэт панi Ядвiгi можна yбачыць у Лошыцы на фоне поyнi, толькi калi там цвiце гэтае прывiднае дрэyца. Яшчэ – што прывiд белай жанчыны бачылi над ракой у тым месцы, дзе патанула панi Ядвiга, а хтосьцi назiраy, як яна гуляе мiж дрэваy, сядзiць ля каплiцы, у якой пастаyленая ейная свiнцовая труна… Тэатр ценяy… А для мяне мараль усёй гэтай гiсторыi такая. Каханне – гэта ад пракаветнага… Інстынктыyнага… Магчыма, дастаткова проста любовi i павагi? Хiба не мела любовi дачка мазырскага дваранiна Кiневiча да свайго мужа? Каб не ейная распешчанасць – не загiнулi б абодва. Сямнаццаць гадоy – не самая вялiкая рознiца… Дый… дваццаць тры, як, скажам, мiж мною i вамi, шаноyная Дарота, – таксама не шмат. Галоyнае, калi б дзяyчына была разважлiвай i сур’ёзнай… А духоyная еднасць, можа, вартая палкага кахання. Тым болей у суровы няпэyны час… Як вы думаеце, Дарота?

Пан Беларэцкi yтаропiyся y дачку сябра скрозь акуляры, i непрамоyленае нiбыта чулася y працятым пахавальнымi свечкамi паветры.

Дзяyчына сумелася.

– Я… я не ведаю. Мне здаецца, што каханне вартае таго, каб чакаць яго… у адказ.

– А калi не дачакаешся? – Андрэй Беларэцкi жаласлiва yсмiхнуyся. – Усё жыццё – назiраць, як ля яго цяпла грэюцца iншыя… А табе – толькi водсвет… Хiба не лепей – стварыць сям’ю… З чалавекам, якога ведаеш, якому верыш?

Ной чамусьцi нервова рагатнуy, а Дарота перавяла позiрк на Улада. Той адразу адвёy вочы…

– І yсё-ткi – няхай лепей хоць водсвет. Гэтыя словы Дарота амаль прашаптала. Зося фыркнула:

– Таксама мне, рамантыка… Рэвалюцыя перамагла – вось дзе рамантыка! Хутка сям’я як адзiнка грамадства yвогуле знiкне. А дзяцей гадаваць стануць камунай.

Пан Беларэцкi нават перажагнаyся:

– Няшчасныя дзецi…

– Ты, Зося, яшчэ yспомнi тэорыю камiсаркi Аляксандры Калантай пра тое, што задавальванне юру мусiць быць не складаней, чым выпiць шклянку вады, – раздражнёна прамовiла Дарота.

– Дарэчы, я нядаyна корпаyся y архiвах, а там чаго толькi не напаткаеш. Дык таварыш Калантай, падобна, з роду спалячаных беларусаy Калантаёy,– задуменна прамовiy Беларэцкi.– Калiсьцi прозвiшча гучэла як Карантай, ад слова «кароткi»… Мне часам здаецца, што беларусы вылепленыя з воску – гэтак лёгка прымаюць любыя формы пад сонцам часу – абы не быць самiмi сабою… Эх, сапраyды, як казаy адзiн мой старэйшы калега – каб хто загадаy беларусу быць беларусам, не было б лепшага беларуса… А так… Дакладна па словах Купалы: «Там чутна: «Беларусь», там – «Незалежнасць!» А там – «Паyстань пракляцем…» Ну а мы?

Мы y страху… дум крутня… разбежнасць… Без толку крыллем хлопаем, як цьмы».

Адна са свечак замiгцела y апошнiм жаданнi жыць – i згасла, ператварыyшыся y брудную лужыну воску. Мокры вецер ударыy у шыбы, так што астатнiя, яшчэ жывыя, агеньчыкi рванулiся yбок… Стары дом, стоячы па драyляныя каленi y сакавiцкай вадзе, зарыпеy, цiхутка загаласiy, нiбы y прадчуваннi смерцi. Пяцёра людзей у iм змоyклi, туга адгукнулася y iх сэрцах.

– Скончыцца паводка, сыдзем адсюль… І кожны з нас пойдзе y свой бок, – прагаварыy Ной. – І, магчыма, нiколi мы больш не сустрэнемся, а можа быць, камусьцi станецца лепш не сустракацца…

– Што ты такое гаворыш? – устрывожылася Дарота.

– Ён гаворыць праyду, – змрочна патлумачыy Беларэцкi.– Нам выпала жыць у часы пераменаy. А гэта, згодна кiтайскай прымаyцы, найгоршы лёс. Нiхто яшчэ не ведае, дзе варта быць, хто пераможа… Магчыма, нехта з вас будзе кiраваць дзяржавай… Нехта адап’е ад атрутнага кубка славы… А потым сустрэнемся ля адной сцяны – у вышчарбiнах ад куль… І, магчыма, у кагосьцi y руках будзе рэвальвер, а y кагосьцi – пустэча безнадзейнасцi.

– Ну, вы й нагаварылi тут, дзядзька Андрэй, – бесклапотна рассмяялася Зося. – Нават цмок спалохаyся… Пачакайце, мы яшчэ запросiм вас на выставу Ноя…

– На якой будуць твае партрэты, Зося! Ты… ты дазволiш мне намаляваць цябе? – Ной глядзеy на дзяyчыну з такой трывогай i напружаннем, нiбыта яна, як дачка Жыжаля, зараз зварухне вейкамi, i агонь спалiць сэрцы.

– Малюй, што мне, шкада… – адказала Зося перабольшана абыякавым голасам.

Але Ной не захацеy пачуць гэтай абыякавасцi i з удзячнасцю дакрануyся да рукi прыгажунi – лёгка, як да аблачынкi… Але рука мастака здрыганулася, нiбыта ён сапраyды дакрануyся да агню…

– А вось мае шляхетныя продкi малявальшчыкаy лiчылi за дворню, – лена прамовiy Улад. – Праyда, вiдачынцаy ды блазнаy яны лiчылi за яшчэ нiжэйшае саслоyе – як у Індыi каста недатыкальных. Так што я y iх вачах – iзгой… Вылюдак… Моцныя людзi, уладары свайго часу не любяць вымыслаy. Нядаyна вычытаy верш нейкага пачаткоyца Кудзелькi пад назвай «Скокi на могiлках»: «Годзе плакаць i вам над Рагнедаю, І, зiрнуyшы y мiнулае, цяжка yздыхаць…

Новы дзень хай вам казку паведае, Чыю y песнях усхвалiваць раць.»

Проста дзеля нас парада. Ной скрывiyся:

– Ну, гэта толькi па юначай маладосцi можна рэкнуць… Гэты Кудзелька пад iмем Мiхась Чарот сам рамантычных вершаy панапiсваy. І нiводнай уладзе не прыдзе y галаву, скажам, заараць могiлкi або пабудаваць на магiлах тэатр.

– Мы яшчэ не ведаем, на што здольная гэтая yлада. – Пан Беларэцкi падняy каyнер сурдута. Нiбыта яму стала холадна. У шыбы yдарыy вецер, i дом затрашчаy, зашапталiся па ягоных вуглах ценi, нiбыта паветнiк – страшная шасцiкрылая птушка – выявiy у гаспадарцы недагляд i цяпер грозiць нядбайнаму гаспадару.

Улад таксама сцепануyся, нiбы ад сiверу.

– Партрэт свой не кожнаму можна даверыць пiсаць. Выявы, зробленыя асаблiва старанна, могуць быць проста небяспечнымi для сваiх арыгiналаy…

– Што ты выдумляеш? – азваyся Ной. – Партрэт Дарыяна Грэя yспомнiy?

Малады артыст адмоyна пакiваy галавой.

– Ды не… Нават мой знаёмы скульптар распавядаy, што калi здымае з каго гiпсавую маску, дык асаблiва чуйным асобам пасля гэтай працэдуры дрэнна, нiбыта пасля крывапушчання. Паспрабуй сфатаграфаваць або намаляваць iндзейца або бедуiна – палiчыць, што ты яго забiць хочаш… Вунь у мiнулым стагоддзi вылавiлi y моры неверагодна прыгожую драyляную скульптуру, якая yпрыгожвала калiсь нос карабля. На скульптуры знайшлi надпiс: «Аталанта»… Пакуль давезлi да берага – карабельны штурман застрэлiyся ад кахання да гэтага кавалка драyнiны. Потым засiлiyся наглядчык музея, у якi яе змясцiлi… Кажуць, праседжваy перад Аталантай днi i ночы, вачэй не адрываючы… Я сам ведаю падобную гiсторыю – ад бацькi.

Дарота паставiла перад Уладам новы кубак з гарбатай.

– Асцярожна, кiпень. Ну вось, казала ж, не хапайся… Апёкся, як малы. Зараз табе, Ной, налью. А пакуль, Улад, распавядзi, калi ласка, сваю гiсторыю. Мастацтва i мiстыка лепей, чым палiтыка.

Улад iзноy дакрануyся да гарачага кубка кончыкамi пальцаy, памаyчаy…

– Ну што ж, магу распавесцi.




Гiсторыя пра статую з сутарэнняy дома Ваньковiчаy


Кожны менчук ведае, хто такiя Ваньковiчы. Інсургенты, масоны, авантурысты – як толькi пра iх не трапалi языкамi нядобразычлiyцы. Патрыёты, ваяры, паэты i мастакi – казалi прыхiльнiкi. Гадоy пяць таму, падчас беспрытульнага блукання y тэатральна-эсэраyскiх марах, i мне, у лiку iншых бедакоy-беларусаy, давялося разжыцца капейчынай «Установы yзаемнай дапамогi роду дваран Ваньковiчаy».

Вядома, найперш успамiнаецца вялiкi Валенцiй, мастак з гэтага роду, якi маляваy Пушкiна i Мiцкевiча i памёр на руках апошняга y Парыжы… Беларускамоyныя вершы Мiцкевiча знiшчылi сваякi. Карцiны Валенцiя Ваньковiча развезлi па свеце… І беларусы зноy нi пры чым, як дуб да жолуда. Дык вось, болей паyстагоддзя прамiнула ад часоy чарговага паyстання супраць iмперыi, у якiм, вядома, бралi yдзел i Ваньковiчы. Асаблiва вылучаyся сын Валенцiя Ваньковiча Ян Эдвард. Працаваy ён ляснiчым, меy маёнтак у Сляпянцы. Але ворагi ведалi яго як iнсургента па мянушцы Лялiва, i хто, як не ляснiчы, мог зрабiць свой атрад нябачным у пушчы? І коннiк быy ён такi, што нагадваy кентаyра… Менавiта гэта адной лiстападаyскай ноччу – хоць вока выкалi – выратавала яго ад пагонi. Але не ад цяжкой раны… Ляснiчы звалiyся з каня на адной з ускраiнных вулак Менску – што ж, на кожнага ёсць ягоная куля, i верагоднасць сустрэчы з ёй не болей пралiчаная, чымся сустрэча з сапраyдным каханнем. Конь, ашалелы ад доyгага намёту, не спынiyся, страцiyшы седака… Ян Эдвард дарэмна спрабаваy нешта разгледзець у непрагляднай, як саван, цемры, прашытай халоднымi нiткамi дажджу. Мёртвы сон горада. Нi лiхтара, нi нават агеньчыка лампады… Вось, здаецца, каменны ганак нейкага дома. Але дзвярэй няма – сцяна… Цi знойдзе паранены iнсургент прытулак, цi адсюль пачнецца яго шлях да пятлi? Ян адчуваy, што сцякае крывёю. Хоць трохi б святла… У гэтым горадзе былi дамы, стукацца y якiя Ваньковiч не хацеy нават памiраючы. Крэсiва iнсургент заyсёды мае пры сабе… Слабы агеньчык асвяцiy каменную сцяну y цёмных рагах, вакно з зачыненымi аканiцамi… Здаецца, вугал Францысканскай? Агонь змрочна люстраваyся y цёмнай лужынцы, што yтварылася ля параненага пляча… Яну здалося, што сама ноч хiснулася перад вачыма, як адлюстраванне на паверхнi бяздоннага вiра… Як ён саслаб… Не заyважыy адразу… Вось жа – дзверы. Апошнiм намаганнем iнсургент стукнуy у iх… Перад тым, як страцiць прытомнасць, падалося: дзверы расчынiлiся, з iх пацягнула дзiyным пахам – як быццам адчынiyся стары-стары куфар…

Паранены ачуняy у ложку – вялiзным, як Грунвальдскае поле, i цвёрдым, як зямля таго поля. Разныя калоны з чорнага дрэва, якiя мусiлi падтрымлiваць знiклы балдахiн, страшэнна нагадвалi калоны yсыпальнiцы. І пакой быy вялiкi, пусты i цьмяны. Са шчылiн аканiцаy прабiвалася туманiстае святло. І нiбыта з гэтага святла да ложка наблiзiлася постаць. Ян убачыy бледны гожы твар, вялiкiя вочы, сумныя-сумныя, аж сэрца зашчымела ад болю, што y iх люстраваyся… Потым Ваньковiч так i не змог успомнiць, у што была апранутая дзяyчына – але дакладна, што y чорнае, i нават гук яе голасу знiк з памяцi – хаця яны размаyлялi… Шматкроць ён спрабаваy яе намаляваць – заyсёды меy з сабой нататнiк з алоyкам. Карона цёмных кос над высокiм белым iлбом… Горка падцiснутыя вусны, нос з вытачанай гарбiнкай, зламаныя бровы. Вочы светла-шэрыя… Адзiн куточак роту трохi прыyзняты, i ад гэтага выраз твару незразумелы: спачуванне? Насмешка? Ваньковiч не даведаyся нi iмя паненкi, нi хто яна. Хаця yчынку незнаёмкi не дзiвiyся – многiя шляхцянкi зладжвалi лазарэты для паyстанцаy у сваiх маёнтках, насiлi жалобу па загiнулых, хаця гэта адмыслова забаранялася, i па асабiстым загадзе менскага губернатара за з’яyленне на людзях у чорнай сукенцы належала заплацiць штраф у 50 рублёy срэбрам.

Ішлi днi, а Ян усё нiкога не бачыy, акрым сваёй таямнiчай гаспадынi. Патроху ён пачаy уставаць, хадзiць па пакоях – усе цёмныя, пустэльныя. Спрабаваy адчынiць хаця б адно акно – але цi ён так саслаб, цi шыбы былi зусiм нерухомыя ад старасцi… Што ж, нельга дакараць за перасцярогу тых, хто рызыкуе жыццём дзеля высакароднай справы. Магчыма, дом лiчыyся закiнутым, i не варта было, каб выпадковы мiнак заyважыy, што y iм нехта жыве. Праyда, дом, вiдаць, знаходзiyся зусiм наводшыбе – з-за вокнаy i вечна вiльготных муроy не далятала нiводнага гуку, як у магiле. Але жандары правяралi нават закiнутыя дамы…

– Толькi кроy i агонь адчыняць дзверы гэтага дома, – супакоiла гаспадыня, i Ян у чарговы раз патануy у яе вялiзных вачах колеру шэрага сакавiцкага неба. Так, гаспадыня не памыляецца – вораг сюды не yвойдзе, не пралiyшы крывi. Зброя пры iнсургенце. І шабля, упрыгожаная адзiным, але затое вялiзным дыяментам – спадчына прадзеда. І пiсталет, праyда, без набояy… Але Ян чамусьцi быy пэyны, што y гэтым доме знойдзецца i порах, i кулi… Аднекуль жа бралiся на стале хлеб i вiно, i iншыя няхiтрыя стравы, смаку якiх таксама не памятаy. Размовы мiж госцем i панi нагадвалi веснавыя ручаiны – то хаваюцца пад снегам, то зноy блiшчаць на сонцы, то прыпыняюцца, цяжка перакочваючы каменьчыкi. Ян расказаy пра сябе yсё… І пра першае няyдалае каханне, i сваю мару паyтарыць славу бацькi – стаць мастаком… Пра лемпарда, апошняга y гэтых краях, якi аднойчы патрапiy на прыцэл Янавага ружжа – але паляyнiчы так i не наважыyся нацiснуць на курок, i дазволiy лясному волату y плямiстым жоyтым футры, старому, але yсё яшчэ пагрознаму – сысцi, каб сустрэць смерць, годную апошняга з роду, смерць на волi. І пра лясных птушак з сiнiмi пёрамi, што хаваюцца y зарасцях глогу i крычаць галасамi немаyляцяy, пра русалак, што гушкаюцца на сплеценых галiнках бярозаy, i варта пакласцi пад дрэвам барану – русалка yблытаецца y яе валасамi i будзе табе слугаваць… Калiсьцi Ян хацеy злавiць такую… Але – навошта злоyленае каханне? Хiба яго параyнаеш з такiм – якое нараджаецца цяпер у ягоных грудзях, выспявае, як перлiна y сваёй ракавiнцы, ад першай пясчынкi, што yчынiла непераходны боль, i абрастае, павольна i непазбежна, усё новымi слаямi перламутру, павялiчваецца i ззяе, i yсё больш вярэдзiць душу i балiць…

Ян i гаспадыня моyчкi блукалi па паyцёмных пакоях. Іх павольныя рухi нагадвалi старажытны прыдворны танец – без дотыку рук, з узаемнымi цырымоннымi паклонамi, з прыхаваным агнём – прынамсi, у грудзях Яна ён палаy… Як палаy лiхтар у яго руцэ, калi па крутых цёмных прыступках яны з гаспадыняй спусцiлiся y сутарэннi дома. Аб гэтым папрасiy Ян – бо сутарэннi былi i пад домам ягоных продкаy на Валоцкай, ля менскай Саборнай плошчы. Яны iснавалi яшчэ да таго, як Ваньковiчы пабудавалi свой дом, i дзе заканчвалiся – нiхто дасюль не зведаy. Казалi, што зямля пад усiм цэнтрам горада – як у мурашнiку… Што ж, Ваньковiчы карысталiся сваiмi сутарэннямi неаднойчы… Цёмнымi вузкiмi лазамi прабiралiся на таемныя спатканнi з iншымi змоyшчыкамi, уцякалi з аблогi, хавалi зброю… Але тут, у гэтым доме, сутарэннi выглядалi iначай. Высокая столь, пасярэдзiне – тоyстая каменная калона… Гаспадыня абшчаперыла яе, прыклалася да каменя лбом:

– Паслухай…

Ян таксама прыхiнуyся да калоны з другога боку. Глухi гук – быццам пад зямлёй нехта бiy вялiзным молатам па вялiзным кавадле, i ад удараy уздрыгвалi нават каменная падлога i калона.

– У кожным горадзе ёсць такое месца, – цiха прагаварыла гаспадыня. – Сэрца горада… Магчыма, гэта волат Менеск усё яшчэ круцiць свае жорны i перамолвае камянi – iначай яны будуць расцi i запоyняць усю зямлю. А можа, гэта б’юць крынiцы – кроy зямлi. Выпусцi яе дарэшты – i зямля памрэ. А можа, гэта барабаны, якiя склiкаюць падземную варту – ведаеш, пад кожным горадам ёсць свая падземная варта?

– Я ведаю толькi адно – я кахаю цябе, – прашаптаy Ян i асцярожна паклаy далонь на руку гаспадынi, прыцiснутую да каменя калоны. Якiя халодныя пальцы… Тонкiя бровы панi выгнулiся, нiбыта y недаверы.

– Гэтае сутарэнне памятае гiсторыю аднаго палкага кахання…

Прыгажуня адышла ад калоны i пачала расповед тым жа цiхiм голасам, нiбыта хтось мог падслухаць:

– Гiсторыя, старая, як гэты свет… Тут жыy купец з трыма дочкамi. Две родныя, адна прыёмная. Да паненак узялi гувернанта. Нiхто не падумаy пра тое, што малады чалавек занадта гожы для таго, каб браць яго y дом, дзе жывуць дзяyчаты. Усе трох марылi аб адным. Каханне дасталося толькi адной з iх, няроднай. Старэйшыя даведалiся, што сястра змовiлася yцячы з каханым. Яны звязалi шчаслiвiцу шаyковымi шалiкамi, замкнулi y гэтым сутарэннi i пабеглi за бацькам. І якраз пачалася паводка. Свiслач разлiлася… Сутарэнне затапiла. Вось i yсё… Калi жанiх, дарэмна прачакаyшы, прыйшоy сюды i yбачыy труп, якi плавае y цёмнай вадзе… Норавы тады былi яшчэ больш дзiкiмi чым цяпер. Ён забiy абодвух сёстраy – забiy кiнжалам мiзэрэкордзiя, адмысловым кiнжалам, якiм дабiвалi паваленых рыцараy у шчылiну памiж латамi i шлемам. А потым павесiyся. Таксама тут, у сутарэннi. Страшна i банальна, праyда?

Незразумелая yсмешка кранула тонкiя вусны дзяyчыны. Ян пацягнуyся да яе… І зноy свет расплыyся y яго вачах… Ваньковiч ачуняy толькi y ложку – як яна, бедная, яго сюды выцягнула з сутарэння? Можа, у доме ёсць яшчэ нехта?

Але праверыць не атрымлiвалася. Пасля свайго прызнання Ян аслабеy. З цяжкасцю падымаyся, каб прайсцiся па пакоi… Затое цяпер кожны вечар да яго ложка падыходзiла гаспадыня, каб пацалаваць у лоб. Пасля гэтага наставаy цяжкi сон… Цяжкi – бо yсё больш вярэдзiла думка пра тое, што робiцца там, за зачыненымi ваканiцамi. Як ён мог так надоyга забыцца пра свой доyг перад айчынай, перад таварышамi? Цi паведамiла гаспадыня iм, што ён жывы? Чым далей, тым усё больш сумнiy апаноyваy Яна, i да ягонага кахання прымешвалася атрута. Ён кахаy – i баяyся гэтай бледнай прыгажунi, усё больш баяyся дотыку яе вуснаy да свайго гарачага лба. У начных трызненнях прывiдныя водарасцi апляталi яго, ён захлынаyся y вадзе. Не, так далей невыносна. Урэшце ён з роду тых, хто не здраджваy радзiме нават дзеля кахання. Толькi б адчынiць дзверы… Усё часцей прыходзiла жахлiвая думка: гэта палон… Няyжо ён патрапiy проста y рукi тых, з кiм змагаyся? Але ж яна выратавала яму жыццё… Цяпер яна мусiць яго адпусцiць! Усё роyна ён вернецца – як вяртаецца навязаны на ланцуг звер… На yсе роспыты i просьбы адказ – няпэyная yсмешка, пацалунак… А калi настойваy – яе твар па-дзiцячы зморшчваyся, з горла вырывалася жаласнае рыданне… А вочы зноy напаyнялiся болем. Так што рабiлася сорамна за недавер. А потым – зноy апаноyваy жах, што гэта – назаyсёды. Гэты паyцёмны пакой, блытаныя размовы, асцярожныя крокi… У Яна не было сiлаy нават узвысiць голас. Рана ж загаiлася, а y яго yсё яшчэ адчуванне, што трацiць кроy… І яшчэ… Толькi цяпер Ян усвядомiy, што y доме няма абразоy. Толькi выява крыжа – простая, з чорнага дрэва – над дзвярыма, назаyсёды, магчыма, зачыненымi для госця. Як яна казала? Гэтыя дзверы адчыняюць толькi кроy i агонь? Можа быць, у гэтых словах зусiм iншы сэнс? Крывi, калi Ян патрапiy сюды, было дастаткова. І ён жа тады, калi yпаy на брукаванку, запалiy агонь перад сцяной, у якой, магчыма, i праyда! – не мелася дзвярэй!

Калi дзяyчына прыйшла пацалаваць яго перад сном, Ян зрабiy выгляд, што моцна спiць, павярнуyшыся тварам да падушкi. Гаспадыня доyга стаяла над iм, Ян адчуваy яе пiльны позiрк. Дыханне y таго, хто спiць, роyнае i глыбокае. Толькi б не зварухнуцца, не yздыхнуць перарывiста… Яшчэ крыху – i не вытрывае. Але амаль бязгучныя крокi аддалiлiся ад ложка. Ян пачакаy яшчэ трохi i yзняyся. Чаму yсё-ткi яна, калi была ворагам, не схавала яго шаблю?

Перад дзвярыма без засоваy, без адтулiны для ключа, Ян высек агонь… Паперка, выдзертая з нататнiка, з чарговай намаляванай алоyкам выявай гаспадынi дому, скурчылася, пацямнела. Пялёсткi агню варушылi яе на падлозе, нiбы прагныя кузуркi. Час… Ваньковiч агалiy левую руку да локця i паласнуy шабляй. Агонь i кроy! За спiнай пачулася нешта падобнае да тонкага жаласнага плачу. Дзверы не адчынiлiся, але нiбыта сталi празрыстымi, як балотны туман. І Ян iрвануyся туды…

Ён звалiyся на брук перад ганкам апусцелага дома. Цьмяная ранiца позняй восенi падалася яго адвыклым ад святла вачам сляпучай, як само сонца. Недзе працокалi капыты… Вiдаць, рамiзнiкi пачалi працу. Заплакала дзiця… Яму азваyся сярдзiты заспаны жаночы голас. Ляснiчы yзняyся. Так, гэта быy яго свет, яго горад, яго гора… І яго доyг. Колькi ён прапусцiy? Тыдзень жыцця? Месяц? Або праляцелi гады?

Ён нават не азiрнуyся на таямнiчы дом. Як не азiраюцца на гатовага стрэлiць у спiну былога сябра.

Паyстанне захлыналася y крывi. Імперыя не жадала саступаць i найменшую частку сваёй улады. Таму душыла yсiх паслядоyна i бязлiтасна. Паyстанцкi камандзiр Лялiва зноy стаyся пагрозай ворагаy. Але цi трэба тлумачыць, што бледны твар незнаёмкi бачыyся яму i y сне, i наяве, i нiводная жанчына не магла нават крыху прыпадобнiцца ёй. Гэта было ганебна – але часам Яну рабiлася так балюча, што ён шкадаваy, чаму назаyсёды не застаyся y доме на Францысканскай. Ну, пра подзвiгi жывапiсаць не стану… Я не маю здольнасцяy баталiста. Атрад Яна бiyся на Падляшшы i на Брэстчыне… Яго зноy паранiлi, i некаторы час ён хаваyся y сутарэннях менскага маёнтку Ваньковiчаy – iнсургенты вырашылi, што найменш шукаць будуць навiдавоку. Балела рана на плячы, але наймацней балела рана нябачная. Кожны вечар, калi Ваньковiч клаyся y ложак, яму здавалася, што над iм схiляецца танклявая постаць, i халодныя вусны кранаюць лоб. Чаму яна не пакiне яго y спакоi? Там, у сутарэннях радавога дома, Ян i зрабiy прыгожую мармуровую статую. Каго яна выяyляла – зразумела… Статуя не прадназначалася для чужых вачэй. Ян пахаваy яе там жа, у сутарэннях. Прачытаy над ёй малiтву… І нiбыта адчуy сябе вызваленым. Потым з дапамогай пiсьменнiцы Элiзы Ажэшкi, з якой доyга сябраваy, з’ехаy за мяжу. Яшчэ паваяваy у Галiцыi, потым перабраyся y Парыж. Расейскiя yлады забралi маёнтак у Сляпянцы, падчас вобыску знiкла самае каштоyнае – партрэт Аляксандра Пушкiна пэндзля бацькi Яна, Валенцiя Ваньковiча. Партрэт, якiм так захаплялiся сучаснiкi… Магчыма, дасюль прыyкрашае кабiнет якоганебудзь жандарскага чыноyнiка. Ян Ваньковiч дажыy амаль да нашага стагоддзя. Не ведаю, цi трывожыy яго прывiд чароyнай панны з дома на Францысканскай, але мармуровая статуя дасюль – у скляпеннях дома Ваньковiчаy. І я не хацеy бы быць тым, хто яе выкапае. Ну а дом на Францысканскай, спытаеце вы… Ёсць, чаму не. І ганак маецца перад глухой сцяной. Але дом зусiм не закiнуты – на першым паверсе ажно чатыры маленечкiя крамкi: табака, зелянiна, канцылярскiя прыналежнасцi i вырабы з бляхi. На другiм паверсе туляцца сем’i гаспадароy, як семкi y пераспелым гарбузе. Бялiзна развешаная на вяроyках, працягнутых ад вакна да акна, дзецi равуць, кабеты верашчаць. У сутарэннях – склады: бочкi, скрынкi, джамалунгмы вёдраy i бляшаных тазiкаy… Гiсторыя пра купца i яго трох дачок пацверджваецца гарадской хронiкай. Але насельнiкi дома вiдавочна y прывiдаy не вераць. Вядома, нiхто з iх не спрабаваy адчынiць неiснуючыя дзверы агнём i крывёй… Дый я таксама спрабаваць не буду.

Улад змоyк, i y цiшынi yсе пачулi трэск – дагарала яшчэ адна свечка, i агеньчык кноту крануy вiльготную паверхню стала. Дарота хуценька задзьмула памiраючы агонь.

Пан Беларэцкi парушыy маyчанне:

– Сённяшнiя дэкадэнты страшэнна любяць гiсторыi пра вампiраy ды ламiй.

– І праyда, – зазначыy Ной. – У нас на выставы прыходзiла адна мастачка-акварэлiстка, якая пускала пра сябе чуткi, быццам яна вампiрша. Прыйдзе – страх глядзець: з набеленым тварам, абведзенымi чорным вачыма i бранзалетам на назе, а iклы напiльнiкам завостраныя… Каб гэтыя iклы yсе бачылi, яна yвесь час падымала верхнюю губу, як пабiтая котка. А на вуснах – чырвоная фарба. А пачалося yсё з таго, што нейкi шлемiзул рэкнуy ёй наконт асаблiва пiкантнай бледнасцi ейнага твару… Мне расказвалi, калi яна цалавалася, дык абавязкова да крывi.

Усе рассмяялiся.

– Прызнайся, на сабе паспрабаваy? – спытаyся Улад. Ной затрос галавой:

– Ведаеш, у мяне yсё-ткi ёсць нейкi… мастакоyскi густ.

– Карацей, табе падабаюцца iншыя, – зазначыy Улад нечакана змрочна, i часовыя насельнiкi дома пасярод паводкi змоyклi, нiбыта было сказана нешта небяспечнае. – Што ж, мая мацi гаварыла, што каханне – гэта танец… Складаны танец дваiх, дзе амаль немагчыма захаваць раyнавагу – адзiн робiць крок наперад, другi на крок адступае… Адзiн схiляецца, другi выпростваецца… Потым наадварот… Няверны рух – i yсё парушана, ценi разышлiся, маскi зляцелi на паркет, чырвонае канфецi сэрцаy храбусцiць пад абцасамi.

– Я yявiла сярэднявечную паванну, якую мы танчылi на вечарыне… – цiха прамовiла Дарота. – Паванна на смерць iнфанты – так, здаецца, гэта называлася?

Улад, нiбыта адганяючы жуду, страсянуy густымi валасамi, ускочыy i схiлiyся y танцавальным па перад Даротай.

– Паванна!

– А як жа без музыкi? – запярэчыла Зося.

Але Дарота yзнялася, i пачаyся дзiyны танец – у цiшынi, у цёмным пакоi, у мiгценнi свечак… Павольна, паважна… Адзiн за адным усе, нават Андрэй Беларэцкi, далучалiся да гэтых скокаy, нiбыта да пахавальнай працэсii… Нiхто не yсмiхаyся, не гаварыy, не спрабаваy напець матыy, толькi рухi злiвалiся y адзiным рытме. Надышла частка паванны, якая называецца капрыёль, калi танцоры iмiтуюць скокi коней. Ценi yсё хутчэй слiзгалi па сценах, людзi схiлялiся i выпроствалiся, мянялiся партнёрамi… Дыханне пачашчалася… Рукi не спяшалiся перарываць дотык да рук…

Калi не можаш сказаць – танчы…

Калi немагчыма крычаць – танчы…

Калi побач смерць – танчы… Як танчаць аблокi i агонь, як танчыць сама зямля y абдоймах ветру…

Улад схапiy Зосю y абдымкi, пан Беларэцкi затрымаy руку збялелай Дароты y сваёй руцэ…

Стук у дзверы перабiy шум дажджу i спынiy вар’яцкi танец. Няклiканых гасцей было трое. Яны yвайшлi разам з дажджом, ветрам i трывогай. Вада сцякала па востраверхай шапцы-шлеме галоyнага. Малады твар, шырокi y вылiцах, светлыя прамыя бровы i пагляд чалавека, якi не сумняецца, як не створана сумнявацца ружжо за яго плячыма. Двое другiх, адзiн у сялянскай свiтцы, другi y салдацкiм мундзiры са споратымi пагонамi, трымалi ружжы напагатоy, i на тварах iхнiх толькi насцярога i боязь… Сумесь, якая робiць людзей забойцамi.

– Больш у доме нiкога няма?

Зося падскочыла да прыхадня, запунсавеyшы.

– Прывiтанне, таварыш Аляксандр. Госць ледзь заyважна кiyнуy галавою:

– Добры вечар, таварыш Зося. Ты тут… забаyляешся, гляджу. Андрэй Беларэцкi раптам рассмяяyся. Нядобра рассмяяyся, суха.

– Малайчына, дзяyчынка. Будзеш камiсаршай. Зося з прыкрасцю азiрнулася:

– Ну нашто вы так, пан Беларэцкi.

– А y вас, пан, дарэчы, дакументы ёсцека? – зараз жа холадна адгукнуyся Аляксандр, i фалькларыст сцепануyся, як ступiyшы басанож у халодную ваду.

– Калi вам не брыдка – то пакажу свой пашпарт яшчэ з царскай Расеi,– Беларэцкi пакорпаyся y кiшэнях пiнжака, i на свет паказалася пакамечаная паперка.

Але прыхаднi нават не дакранулiся да яе. Аляксандр абвёy светлымi вачыма пакой:

– У вас тут утульненька… Нават свечкi ёсць. Вунь колькi. А y горадзе па картках свечкi атрымлiваюць.

– Буржуi…– прабурчэy чалавек у салдацкiм шынелi.– У iх тут немавед чаго прыхавана.

– Заyтра нацыяналiзуем, апрыходуем, – раyнадушна прамовiy Аляксандр.

Зося кiнула хуткi вiнаваты позiрк на сяброyку, але Дарота маyчала, нагнуyшы галаву.

– А вось цi ёсць тут прыналежныя да контррэвалюцыйнай арганiзацыi сацыял-рэвалюцыянераy? – Госцi шчыльней узялiся за ружжы, запанавала маyчанне.

Дарота yскiнула галаву:

– Тут няма палiтыкаy. Мы проста… расказвалi казкi.

– Ну так, – пацвердзiла Зося, – пан Беларэцкi – прафесар, ён вывучае фальклор… Абрады yсялякiя, легенды. Песнi народныя. Гэты хлопец, Ной – мастак, вельмi добры. Дарота – настаyнiца, як i я, толькi я прыродазнаyчыя навукi выкладаю, а яна – мовы. А Улад – артыст…

– Артыст, кажаш? – Аляксандр кiyнуy галавой у бок Улада. – А хiба не ты казала, што ён эсэр?

– Няпраyда! – голас Зосi задрыжэy i зрабiyся танюткi, як апошнi кужаль. – Як ты можаш, Саша… Я табе даверылася… Гэта ж мiж нас дваiх размова вялася. Расказвала жартуючы… я ж не думала… І не эсэр ён даyно… Так, дзiвак, валацуга…

– А рэвалюцыя жартаy не любiць, – прыхадзень пачаy, здаецца, весялiцца. – Не сцы, Зойка, ворагаy трэ вынiшчаць, тады i зажывем у лiманадзе, – i павярнуyся да Улада. – Ну, ты, рукi падымi…

Двое наставiлi на Улада свае ружжы, бразнулi затворы, як магiльныя лапаты аб вечка труны. Улад павольна yзняy рукi. На яго бледных шчоках загарэлiся чырвоныя плямы. На Зосю ён стараyся не глядзець. А тая адчайна крычала, тузаючы знаёмца за рукаy:

– Саша, Сашачка, ну зразумей жа… Гэта памылка. Гэта yсё сябры. Беларусы. Таленавiтыя, сумленныя… Рэспублiцы яны патрэбныя. Ну няхай яны… твае… апусцяць ружжы… Як жа мне далей жыць – з гэткiм…

На апошнiх словах голас дзяyчыны сарваyся на шэпт.

Аляксандр уладна абняy яе, страсянуy.

– Якая ты яшчэ… несвядомая. Ворага выкрыць – не сорам. Ворага выкрыць – пачэсна. А сведкi муляюць, гэта я разумею… Ну я ж сказаy, не сцы, дзеyка, я yсё yладжу. Сведкаy анiякiх не будзе.

І павярнуyся да знерухомелых людзей.

– Усiм – на выхад!

– Дык човен толькi адзiн, камандзiр! – прахрыпеy прыхадзень у сялянскай свiтцы. Ягонае горла абкручваy брудны шалiк, зроблены, падобна, з царкоyнае парчы. – У човен толькi пяцёра сядуць.

Аляксандр пацiснуy плячыма:

– Значыць, астатнiя самi паплывуць. Ну…

І iмгненна, як палёт кажана, выхапiy з кiшэнi рэвальвер. Зося паспрабавала адвесцi ягоную руку:

– Сашачка, не трэба!

– З iмi хочаш? Дурнiца! Яны – буржуi. А ты – пралетарка. Выбiрай, з рэвалюцыяй ты або не?

Зося разгублена маyчала, перарывiста yсхлiпваючы.

– Была адна гiсторыя на беразе Свiслачы, – скрозь зубы прагаварыy Беларэцкi.– Пабiлiся з-за красунi два шляхцiцы… Сплываюць крывёю, адзiн другому i кажа: «Што ж мы, абодва памром, а панне нашай самотнай жыць… Пайшлi, пакуль на нагах, да яе – няхай выбера, каму памерцi. А другi перавяжа свае раны i спазнае шчасце». Прыйшлi да дому панны, барваю шлях палiваючы – а з яе акна трэцi, шчаслiвы, вылазiць… Карацей, памерлi yсе, – не зусiм лагiчна завершыy расповед пан Андрэй.

– Шкада, я не намалюю цябе, Зося, – цiха прагаварыy Ной i yсмiхнуyся. – З-за мяне можаш не пакутваць сумленнем. Ты не вiнаватая.

І ступiy да дзвярэй…

– Пачакай, Ной! – Зося намагалася супакоiцца. – Добра. Добра, Саша. Я yсё зразумела. Так. Гэта гонар. Я не саромлюся сведкаy. Няхай яны застаюцца. Забяры толькi таго, хто вам патрэбны.

Аляксандр шырока yсмiхнуyся:

– Падобна, нам патрэбныя yсе. Нешта надта падазроныя y цябе сябры, Зойка. Вядома, дзеyкай поyная вулiца, але жонкай поyная толькi печ, у хату з вулiцай не заходзяць. Адчыняй дзверы, кучаравы! Чаго стаy!

– Гэтыя дзверы адчыняць толькi агонь i кроy,– прагаварыy Улад, iрвануyся i, падаючы, скiнуy на падлогу пахавальныя свечкi. Стрэлы, вiскат… Агонь пабег па абрусе, па парцьерах… Загарэлiся старыя газеты, раскiданыя абы-як па падлозе… А потым пралiлася кроy…

І дзверы расчынiлiся.

Для кожнага – свае.

…Чырвоны карбункул свяцiyся y чорных халодных хвалях, толькi што вызваленых з-пад лёду. Мастак пазiраy з моста y Свiслач. Шматкi газетнага лiста белымi матылямi кружлялi над вадой, апускалiся на хвалi. Самае месца для несправядлiвых слоy. А пачыналася yсё так добра… Персанальная выстава, замова на роспiсы для Дому селянiна… Абстракцыянiзм – рука iмперыялiзму. Выкармыш, вылюдак, вораг… Словы пазбаyлялiся звычайнага сэнсу. Божа мой, ну чаму ён не можа маляваць як усе – партрэты важдзей, шчаслiвых калгаснiкаy, стаханаyцаy… Спрабаваy жа – не так, занадта трывожна, занадта складана… Карцiны, мусiць, ужо вывезлi з майстэрнi. Цiкава, разбяруць па лецiшчах альбо спаляць? А куды вывезуць яго, iх стваральнiка? Самае страшнае – гэта yжо ён ведаy – заступацца i нават спачуваць нiхто не стане. Ён сам яшчэ нядаyна пераконваy сябе, калi даведваyся пра арышты знаёмых: гэты, недарэка, нарабiy памылак… А той, мабыць, i праyда замаскаваны вораг. А гэты, ясна, невiнаваты. Але – разбяруцца без нас, выкруцiцца, апраyдаецца. Цяпер прыйшлi па яго. Карбункул свяцiyся праз хвалi. Самы час паспрабаваць дастаць…

Блiскучая зала Дома прафсаюзаy узарвалася апладысментамi. Дырэктарка yзорнай дзiцячай выхаваyчай калонii, зграбная, з каротка стрыжанымi рудымi валасамi сыходзiла з трыбуны, шырока yсмiхаючыся. Даклад быy добры. Правiльны даклад. Але справы двух пяцiкласнiкаy учора знiклi. Бедныя Палiнка ды Алесь. Дзецi ворага народа. Яна, выпраyляючы колiшнюю памылку юнацтва, ратавала такiх дзяцей, як магла. Чым яны вiнаватыя? Мяняла прозвiшчы, перапраyляла гады нараджэння. Вучыла, як адказваць: сiрата, бацькоy не памятаю… Намеснiк па камсамольскай рабоце, нядаyна прысланая з Уралу, учора нешта намякала – пранюхала, паразiтка. Што ж, рана цi позна…

Чалавек у ватоyцы, са спакутваным чорным тварам, сядзеy на драyлянай вакзальнай лаyцы, спрэс парэзанай ножыкамi. Худы вузельчык ляжаy ля ног, абутых у прывiды колiшнiх чаравiкаy.– перавязаныя вяровачкамi, дзiркi заторкнутыя газетамi.

– А што гэта, грамадзянiн, у вас за газетка тырчыць?

Чалавек звыкла паслухмяна yзняyся, рукi самi склалiся за спiнай. Адзiн з патрульных нахiлiyся. Тузануy за край паперы, што паказваyся з чаравiка незнаёмца.

– Ты… ты гэта што? Партрэт таварыша Берыi бэсцiць? Ану, дакументы!

Чалавек дрыготкай рукой дастаy з-за пазухi паперкi.

– А-га, вяртаемся з месцаy далёкiх. Вызвалены за актыyны yдзел у агiтбрыгадах. Артыст, значыць… Камандзiраваны y Вiцебскi тэатр… Хто гэта y вас такi добранькi y начальнiках? Разбярэмся, гнiда! Ану, пайшоy…

– Гэтая рэформа правапiсу не адпавядае самой прыродзе нашай мовы, – голас загадчыцы кафедры, высахлай кабеты з рана пасiвелымi, калiсьцi чорнымi, косамi, укладзенымi каронай, быy цiхi, роyны, зусiм пазбаyлены эмоцыяy. Але прысутных апаноyваy жах, нiбыта яна нема крычала. – Наблiжэнне да расейскай мовы – не той шлях, на якiм наша нацыянальная культура можа напоyнiцу раскрыцца. Бо кожная мова – жывы арганiзм, якi развiваецца па сваiх законах, i культурны чалавек мусiць берагчы yсе мовы свету, не даваць iм знiкаць i страчваць самабытнасць. Тым больш мы, беларусы, мусiм ганарыцца сваёй мовай, на якой пiсалiся Статут Вялiкага Княства Лiтоyскага i прадмовы Скарыны, i захоyваць яе.

Два маладыя выкладчыкi, кiдаючы адзiн на аднаго насцярожаныя позiркi, паспешлiва занатоyвалi словы куратаркi. Адзiн з iх мусiy паспець дакласцi куды трэба першым, i тым выратавацца.

Над верасовай пусткай гарэла вострая зорка, ценi Дзiкага Палявання слiзгалi над зямлёй… Андрэй Беларэцкi здушыy крык i кiнуyся бегчы y лаyжы, што цямнелi побач. Цяпер ён не мог бегаць так хутка, як у маладосцi. Ды i вочы, саслабелыя ад працы над неразборлiвым почыркам сярэднявечных перапiсчыкаy, нават поyню бачылi y выглядзе светлай расплывiстай плямы – нiбыта паркалёвы каптур закiнуты y печку. Дом на Плябанскiх Млынах рабiyся сумным паданнем, ператвараючыся y попел.

– Стой, гад! – Стрэлы за спiнай ужо не турбавалi. Светлая беларуская будучыня была тут.



    2006




Скокi смерцi

Гатычны раман


Свет добры. Свет мяне паyторыць.

Ну а не свет – дык Беларусь.

Мне досыць.

    У. Караткевiч

Яны круцiлiся y вар’яцкiм карагодзе вакол ратушы yжо дзясятую гадзiну. Неба зрабiлася чырвоным, як распаленае жалеза. Цяжкi дым вогнiшчаy, якiмi адпалохвалi пошасць, слаyся па бруку, нiбыта душы, што дарэмна праглi перад смерцю апошняга прычасця, не хацелi пакiдаць зямлю…

– Ю-ры, Ю-ры, па-ра-туй!.. Ю-ры, Ю-ры, па-ра-туй!..

Выкрыкi былi yжо мала падобныя да чалавечых. Анэта адчувала, што з яе надарваных грудзей выходзiць толькi хрыплы свiст. У моманты прасвятлення yсведамлялася, якiя халодныя рукi y тых, хто побач: справа – худы i светлы, як трыснёг, мнiх-мiнарыт, у бурым плашчы са спiчастым каптуром; злева – сiвагаловы мечнiк Лаyрын, у якога нядаyна памерла yся сям’я… І y таго, i y другога далонi – як iльдзяныя абцугi. Нiбыта цябе трымае сама смерць… А хiба не так? Нехта паспрабаваy вырваць Анэту з людскога кола…

Голас Богуша гучаy зусiм побач:

– Ачнiся! У iмя Госпада! Пайшлi дадому!

Не, не y змозе чалавечай спынiць гэтыя скокi… Імчаць, iмчаць па коле… Але яна не можа… Не можа больш… Упасцi… Стаць зямлёй… Пылам пад чужымi нагамi…

На царкоyнай званiцы yдарыy звон – няyмольна-yладарна. І карагод закруцiyся з новай сiлай.

– Ю-ры! Ю-ры! Па-ра-туй!

Пошасць прыйшла y Старавежск з восеньскiм ветрам, перавiтым сiвым павуцiннем, з горкiм пахам верасу, i як павуцiнкi бабiнага лета, паляцелi лёсы y невядомы вырай, пакiдаючы жывым адчай збуцвелай лiстоты. Спынялiся млыны, пераставалi стукаць молаты кавалёy, абмiналi горад шаноyныя купцы, i тыя, хто застаyся жывы, не мелi чым прывязаць душу да цела… Вялiкi князь абяцаy дапамогу. За гэта горад мусiy расплацiцца часткай волi. Але пра старавежцаy суседзi нездарма казалi: «Хоць лоб медны, але ж мур каменны», ды яшчэ пляткарылi, як старавежцы сеялi ваyчыныя зубы вакол студнi, каб выраслi пакрытыя поyсцю воi, цi пра тое, што y падзямеллях гарадскiх цякуць мядовыя крынiцы, i што кожны старавежац умее апоyначы шапкай злавiць чырвоную мятлушку, каб смажыць блiнцы на яе незгасальным агнi. Пасланцы Вялiкага князя атрымалi «гарбуза». Ды, пакуль яны yгаворвалi yпартых месцiчаy прымiрыцца з князем, сталася яшчэ горш – за пошасцю пачаyся шал… Карагод смерцi.

Бiскуп, дасланы y Старавежск Вялiкiм князем, спалохана i трохi грэблiва назiраy з вакна ратушы за шаленцамi, трымаючы ля носу ладанку з зёлкамi.

– Прасвяты Божа, што рабiць? Палова магiстрату скача… Настаяцель храма! Цэлы дзень сядзiм тут, як у аблозе… Можа, паслаць варту – спынiць iх?

– Бескарысна, – Гервасi Бернацонi, лекар Вялiкага князя, што прыехаy разам з бiскупам, абыякава скрывiy тонкiя вусны. – Я бачыy падобнае шмат разоy. У Фларэнцыi гэта называецца скокi святога Гюi. У Эльзасе – скокi святога Вiта. У Кёльне шаленцы звярталiся да святога Ёгана… Тутэйшыя, лiцвiны, заклiкаюць святога Юр’я… Я называю гэта скокамi смерцi. Звычайна такое здараецца, калi пошасць забiрае больш за палову жыхароy места.

Адна з жанчын шалёнага карагоду yпала. Двое смельчакоy з варты падбеглi i адцягнулi кабету – яна была нiбыта спруцянелая, толькi ногi y збiтых да дзiрак кабцях усё яшчэ тузалiся, усё яшчэ працягвалi смяротны танец ды з вуснаy, на якiх засохла шэрая ад пылу пена, вылятаy цiхi хрып:

– Ю-у-у-ры-ы…

– Божы праклён… – пакорлiва прашаптаy бiскуп. Бернацонi скептычна пацiснуy плячыма.

– Хто кажа – праклён, хто – наадварот… – Лекар прымружыy чорныя жорсткiя вочы, углядаючыся y рух на пляцы. – Дзвесце гадоy таму маленькi пастух з Клоэ пачуy голас з неба i павёy тысячы дзяцей у крыжовы паход, адваёyваць Святую зямлю… Яны гэтаксама скакалi i крычалi, прарокавалi i круцiлiся да знямогi. А Папа iх блаславiy, як абранцаy Божых.

– Дзецi – бязвiнныя iстоты, – важка прамовiy бiскуп. – Яны блiжэй да анёлаy, чымся мы, грэшнiкi… Святы Дух часцей гаворыць праз iх.

Бернацонi пакiваy галавой i прамовiy з перабольшанай ветлiвасцю:

– Праyда, мне нехта расказваy, тых блаславёных вашым Папам дзетак генуэзскiя купцы пагрузiлi на караблi i завезлi на турэцкiя рынкi рабоy.

Бiскуп зразумеy прыхаваную насмешку, але змаyчаy. Адкрыта пярэчыць Гервасiю Бернацонi не наважыyся б нiхто: усе ведалi, што пры Вялiкiм князi ён больш чым лекар – таемны дарадца. З’явiyся пры двары яшчэ тады, калi князь звязаyся з ерэтыкамi-гусiтамi i нават пляменнiка паслаy па чэшскую карону… Тады i панаехала розных – мнiхаy-раскольнiкаy, худых, як бiзун, з фанатычна палаючымi вачыма, вучоных шарлатанаy са змяiнымi yсмешкамi… Прага yяyлялася бiскупу вялiкiм Бабiлонам. Бернацонi шмат гадоy жыy у тым вяртэпе, i чым займаyся, добраму хрысцiянiну лепш не ведаць. Лекар сапраyды ён выдатны. І тлумач дзiyны, мабыць, нават на мове латафагаy гаворыць…

«Вось толькi на мове анёлаy табе, браце, не гаварыць», – помслiва падумаy бiскуп.

– І yвогуле, чаго вы так пераймаецеся? – працягваy Гервасi.– Я разумею, у гэтай краiне такое yпершыню… Вы не ведаеце, што гаварыць новай пастве… Але каб не скокi, было б горай. Пошасць i шаленства – справядлiвае пакаранне за гардыню. І своечасовае.

Бiскуп з жахам зiрнуy на смуглявы, у прыцемку бронзавы, твар лекара.

Бернацонi холадна yсмiхнуyся:

– Толькi не кажыце, святы айцец, што не ведалi пра невымерную гардыню гэтага горада – стацца лiцвiнскай Генуей… Вялiкi князь думае, як захаваць сваю дзяржаву, як прымiрыцца з братам, як адбiць татараy i русiчаy – яму не да выбрыкаy «вольнага места». Успомнiце, як Вашая правялебнасць паводзiлася мiнулым днём, калi добрыя месцiчы сабралiся пад гэтым вакном ды пачалi гарлаць сваё «Ганьба!» ды патрабаваць веча! Да таго ж, прыхiльнiкаy Папы y горадзе не шмат… Цi не вы мяне прасiлi неяк утаймаваць гарлапанаy?

Бiскупа перасмыкнула.

– Я зусiм не yяyляy, што гэта станецца так… Гэта… больш падобна на жахлiвае чараyнiцтва.

Бернацонi раздражнёна запярэчыy:

– Калi б гэтыя людзi yжо не мелi y сабе душэyнай хваробы, iм не пашкодзiла б нiшто… І я, не варты, iмчаy бы зараз з вамi да Вялiкага князя з вялiкай ганьбай…

– Але y коле апынулася i некалькi нашых вояy!

Бернацонi холадна yсмiхнуyся:

– Што ж, небаракам не пашанцавала… Але калi чалавек апынаецца y нядобры час у нядобрым месцы, хiба i y гэтым няма праявы Божае волi? Гасподзь разбярэ на Судзе, хто праведны, хто грэшны. І Ён сам выбiрае iнструменты, якiмi выконваецца Ягоная воля. Так што не дратуйце сваё сумленне, Ваша правялебнасць, гэта было неабходна. Падайце знак, каб паставiлi вакол пляца варту, абвясцiце скокi Божым праклёнам i чакайце.

Карагод трохi суцiшыy рух. Яшчэ некалькi чалавек упала. Мнiх заенчыy i паспрабаваy вырвацца з кола… Але зноy ударыy звон, i яму азвалiся гадзiннiкi y ратушы – Бернацонi паyсюль вазiy за сабой сваю каштоyную калекцыю, нечуванае цуда для Старавежска. Тут нават на ратушу гадзiннiк не сабралiся паставiць, як зрабiлi гарадзенцы. Не да гадзiннiкаy было гарадской радзе – войны бясконцыя… Толькi адбiлi русiчаy – татары… Вялiкi князь данiны патрабуе, кароль польскi зманьвае да Кароны… Усiм патрэбны слаyны Старавежск, усе хочуць садраць з ягонае ратушы белы штандар з чырвоным, нiбыта yзыходзячае сонца, коннiкам…

А y Бернацонi гадзiннiкi, як у каралеyскiх палацах – падобныя да маленькiх храмаy, аздобленых рознымi фiгурамi… І цэлых дванаццаць. Тахкаюць, нiбыта кузнi хохлiкаy. Калiсьцi бiскуп не супраць быy адзiн займець. Але хiба пражскi прыхадзень падорыць… Не вымяняy i на велiзарны аметыст у аправе з белага золата (у бiскупа была свая слабасць да прыгожых рэчаy). Але цяпер, калi бiскуп ведае моц гэтых гадзiннiкаy, нiзавошта не згадзiyся б трымаць такi y сваiм доме.

Мiж тым небаракi, апантаныя скокамi, нiбыта гукi падагналi iх, закруцiлiся з новай моцай.

Сонца зусiм схавалася за цёмным вострым абрысам царквы. У водблiсках вогнiшчаy, якiя гарэлi на yсiх кутах пляца, iмклiва рухалiся злавесныя ценi. Важкi залаты ланцуг, сведчанне доктарскага звання, цьмяна паблiскваy на грудзях княжскага лекара.

– І колькi гэта будзе доyжыцца? – з роспаччу прамовiy бiскуп.

– Пакуль яны yсе не памруць, – спакойна адказаy Гервасi.

– Анэта! Ачнiся! Анэ-та!

Я страсянула галавой, пазбаyляючыся шматкоy жаху. Зноy задрамала на працы. Ну не прывыкла я yставаць а пятай ранiцы, спадарове. І зноy гэты сон! Хаця рэальнасць была таксама непрыветнай. Кнiгi, якiмi я гандлявала, стракацелi вакол, нiбыта экзатычныя птушкi… Якiя там птушкi – не yсе з iх маглi прыпадобнiцца нават да чучала, на якое паляyнiчыя ловяць даверлiвых крылатых ахвяраy…

– Анэта! Спiш, як на лекцыi! Вось дык сустрэча! А я думаю, чаго даyно тваiх артыкулаy не бачна. У бiзнес падалася!

Аркадзь, колiшнi аднакурснiк, гладкi i вясёлы, як новы парцалянавы гляк, усмiхаyся на yсе зубы. Не люблю, калi знаёмыя бачаць мяне за новым заняткам. Была журналiстка – стала гандлярка… Наймiчка…

І тут стракатае царства кiрмашу на хвiлю для мяне абязгучылася, быццам я нырнула пад ваду. Прычынай таму быy спадарожнiк Аркадзя, сiнявокi брунет у чорным швэдары, на погляд некаторых (а калiсьцi i мяне), досыць сiмпатычны.

– Прывiтанне, Ганна.

– Прывiтанне, Юрась.

Спадзяюся, у маiм голасе было дастаткова льдзiнак. З былымi мужамi трэба размаyляць голасам Снежнай Каралевы.

А Юрась здорава змянiyся… У плячах стаy шырокi, а вусны, калiсьцi па-юнацку пульхныя, усмешлiвыя, сурова сцiснутыя. На шчацэ з’явiлася некалькi шнараy. І валасы коратка стрыжэ, гэткi непаслухмяны цёмны «вожык» атрымаyся – а калiсьцi хадзiy з доyгiмi валасамi, як паэт эпохi рамантызму. Толькi вочы па-ранейшаму сiнiя, i бровы прамыя, сыходзяцца yпарта над пераноссем. Недагледжаны нейкi… Рукавы швэдару даyжэзныя, джынсы працёртыя… Але на руцэ блiшчыць заручальны пярсцёнак (ператвараюся y старую дзеyку, якая iмгненна i зайздросна заyважае падобныя дэталi). Адзiнаццаць гадоy, як апошнi раз бачылiся. Дый колькi мы па-сапраyднаму былi разам – смешна прызнацца. Здараецца, букет хрызантэмаy даyжэй прастаiць… Студэнцкае вяселле, так бы мовiць. Ідыётка… Не, каб прыняць заляцаннi Аркадзя, сына загадчыцы сталоyкi, была б сёння такой жа дагледжанай i не стаяла б за кнiжным прылаyкам.

– Нармальна, Анэта. Ты хоць кнiжкi прадаеш, а я з унiтазаy пачынаy,– Аркадзь, вiдаць, заyважыy, што я бянтэжуся. – Так-так, сем гадоy таму я сантэхнiку вазiy з Польшчы. Пасля магнiтафоны з Нямеччыны… Потым аyто ганяy ажно з Галандыi.

– А цяпер што возiш? – змрочна запыталася я.

Страшэнна злавала, што Юрась моyчкi глядзеy убок, нiбыта баяyся падняць на мяне вочы.

Аркадзь шчыра зарагатаy:

– Цяпер нiчога вазiць не трэба! Таму што нерухомасцю займаюся. Не-ру-хо-мас-цю! Другiм прадаю, сам купляю. Я цяпер усё роyна што князь – замак маю!

Юрась спадылба кiнуy на сябрука скептычны позiрк, i Аркадзь раздражнёна yдакладнiy:

– Ну не замак, не замак… Вежу. Але дзе? У Старавежску, на пляцы! У цябе яшчэ вялiкi артыкул пра гэтае мястэчка быy, памятаеш?

Яшчэ б не памятаць! Пасля гэтага артыкула мяне i пагналi з газеты. Аркадзь ззяy, як дзiця, якому купiлi дарагi канструктар. Кабета y жоyтым мешкаватым пiнжаку адсунула гасцей ад майго прылаyка, каб пагартаць таyшчэзны том iлюстраванай «Энцыклапедыi эзатэрычных сiмвалаy». Але я не расхвалiла ёй «захапляльны трактат таемных ведаy», а пачала распытваць Аркадзя з былой журналiсцкай «хваткай»:

– Чакай, як табе маглi прадаць ратушу? Гэта ж гiстарычны помнiк!

– Вядома, гiстарычны, – задаволена згадзiyся былы аднакурснiк. – Чатырнаццатага стагоддзя пабудова. Але ты ж сама пiсала, у якiм яна жахлiвым стане, развальваецца. Даху няма. Унутры – дрэвы растуць. Яшчэ крыху – засталася б груда камянёy. Раённае кiраyнiцтва радуецца, што збылi. Каму справа?

– Ну хаця б мясцовым краязнаyцам! – абурылася я. – Сама з iмi сустракалася. Зацятыя…

Аркадзь толькi пацiснуy плячыма.

– Знайшла сiлу – «краязнаyцы»… Вялiкiх падзей з той вежай не звязана, партызаны y ёй штаб не ладзiлi… А я адрэстаyрую i адчыню шыкоyны гатэль i рэстаран. Турыстычны комплекс будзе! Вакол запаветныя лясы, на паляванне ды рыбалку з усяго свету людзi ездзяць. А ты, Анэта, дарэчы, не думаеш працу мяняць? Мне добрыя менеджэры патрэбныя. А ты ж у нас на курсе «зорка» была. Самая таленавiтая. Да таго ж мовы ведаеш… З тваёй польскай ды нямецкай можна хоць у амбасаду перакладчыцай!

У былыя часы я б зацялася i пачала абараняць гiстарычны помнiк ад чарговага нуворыша… Але юначы рамантызм даyно сышоy з мяне, як пазалота з вокладкi забытай пад дажджом кнiгi… Дый Юрась ранейшы нават рукi б не падаy чалавеку, якi перарабляе вежу чатырнаццатага стагоддзя на турыстычны комплекс. «Вернем свае фальваркi, вернем лясы i паркi, i калiсьцi непазбежна мы адродзiм усю краiну…»

Ага, адраджаем… Забяспечваем польскiмi yнiтазамi i расейскай бульварнай лiтаратурай…

Кiрмаш гуy, як мора y ракавiнцы, прыкладзенай да вуха, то сцiхаy, то мацнеy, i нельга было зразумець, дзе ягонае сэрца. Кабета y жоyтым пiнжаку адышлася, так i не адшкадаваyшы грошай на «Энцыклапедыю эзатэрычных сiмвалаy».

– Дзякуй, Аркадзь, за прапанову… Але… Аркадзь не пакрыyдзiyся.

– Добра, падумай. Вось табе мая вiзiтоyка… І ты тэлефончык скажы, а то знiкнеш у сваёй звычайнай манеры – моyчкi i бясследна, як Снягурка.

Я атрымала з панскiх рук вiзiтоyку з залатымi лiтарамi i… гербам. Вось табе i сын загадчыцы сталоyкi! У абрысе шчыта, падобнага да вакенца y дэкарацыi мальераyскай п’есы – вежа. Сапраyды заманулася Аркадзю Баркуну князем стаць.

– А ты, Юрась, таксама гандлюеш? – як мага больш абыякава спыталася я.

– Я рэстаyратар, – цiха прамовiy мой былы муж, нарэшце на мяне зiрнуyшы.

Мне не yдалося схаваць здзiyлення.

– Ты ж на журфаку вучыyся!

– На журфак мяне бацькi yладкавалi, быццам не ведаеш, – Юрась усмiхнуyся ранейшай юнацкай усмешкай. – Якi з мяне журналiст. Гульню y словы я не люблю. Калi мяне адлiчылi – я не сумняваyся, што правiльна. Адслужыy у армii, скончыy Вiцебскую мастацкую вучэльню, працую вось…

– Ён проста занадта сцiплы, – дакорлiва сказаy Аркадзь. – Юрась у нас – знаны спецыялiст. Я i сам з iм раюся, i клiентаy сваiх скiроyваю. Дарэчы, пра птушак… А цi не паспяшацца нам, сябра? Спознiмся… Ну, Анэта, рады быy пабачыцца. Тэлефануй!

Юрась прамовiy сваё «бывай», i yладальнiк вежы пацягнуy яго y бок лесвiцы, дзе быy антыкварны салон. Апоyдзень там чакаyся аyкцыён.

Я зноy уладкавалася на сваё крэселка за прылаyкам. Прыйшла восень, самотная, пакрыyджаная, адгарадзiлася ад свету халоднымi кратамi дажджоy i лiстабоем. Рудых заyсёды крыyдзяць, а я – таксама рудая, як восень… І такая ж самотная. Хацелася схавацца, скруцiцца клубком, як кацяняцi… Што я зрабiла са сваiм жыццём? Вось – з’явiyся чалавек, якi – маё першае каханне, i нiчога асаблiвага y душы… Вядома, нешта зварухнулася, абарвалася y грудзях – але разбiтае акно выклiкала б болей эмоцыяy.

Прыкмецiлi мы адно аднаго яшчэ на першым курсе. Я была гэткай самаyпэyненай дзяyчынкай з рудой касой да пояса i страшэнна баялася выявiць сваю «правiнцыйную», як я лiчыла, сарамяжлiвасць, нешта зрабiць «не па-сталiчнаму» (i колькi глупстваy зроблена з-за гэтага!). А Юрась Дамагурскi быy трохi няyклюдным гарадскiм юнаком з доyгiмi кудламi, старасвецкай выхаванасцю ды начытанасцю. Усе ведалi, што Юрасёy бацька – мовазнаyца, i не дзiвавалiся, што Юрась размаyляy паyсюдна на мове. А я вырасла на раманах Караткевiча, мацi мая выкладала беларускую лiтаратуру i як найвялiкшыя рэлiквii збiрала кнiгi з аyтографамi беларускiх паэтаy… Таму калi на лекцыях выкладчык пачынаy расказваць, напрыклад, пра гераiчнае змаганне беларускага народа з Напалеонам, Юрась гучна згадваy пра Радзiвiлаy, якiя былi на баку французаy, а з другога кута аyдыторыi я задавала сваё пытанне пра вызвольны полк Княства Лiтоyскага, якi французы набiралi на нашых землях. Выкладчык нерваваyся, а мы лiчылi сябе ледзь не iнсургентамi.

На другiм курсе паслалi нас «на бульбу». І неяк вечарам Юрась павёy мяне на yскраiну вёскi – з кiм яшчэ мог падзялiцца адкрытым цудам? Над зарасцямi шыпшыны yздымаyся чорна-сiвы ад часу слуп, наверсе якога, нiбы старажытны трохкутны капялюш, красаваyся разьбяны дах. Нiжэй мацавалася круглая рама з раслiнным узорам – птушачкi на галiнках, драyляныя ружы – нiбы вянок. Майстар дзiвосны… Нават счарнелая, патрэсканая разьба yражвала.

– Гэта аброчны крыж! – усхвалявана распавядаy Юры. – Тут калiсьцi праходзiла дарога… На крыж навязвалi рушнiкi, каб шлях быy лёгкi. Папярочную перакладзiну адламалi… Бачыш, тут яна мацавалася. І распяцце садралi, варвары… Толькi абрамленне засталося. А гэта ж сямнаццатае стагоддзе, не пазней!

Юрась гладзiy, нiбыта жывое, счарнелае дрэва.

– Аднавiць можна! Якая прыгажосць!

Я таксама дакранулася да слупа – яго паверхня была цёплай i шурпатай, нiбы спрацаваная даланя…

Юрась паклаy сваю руку на маю… На небе запалiлiся першыя зоры…

– А яны цалуюцца y кустах, смаркачы!

Выкладчыца рускай лiтаратуры, нашая «бульбяная куратарка», захлыналася ад абурэння.

– Ганна! Я думала, ты сцiплая прыстойная дзяyчына! А ты – распуснiца! Косы, бач, запляла, а сама…

Словы ляцелi y мяне, нiбы камякi бруду i, здавалася, пакiдалi вiдочныя сляды. Ды яшчэ тут, каля старажытнага крыжа, на якi малiлася столькi пакаленняy вандроyнiкаy! Я залiлася слязьмi ад знявагi. І тады Юрась цвёрда прамовiy, што я – ягоная жонка, i ён нiкому не дазволiць мяне абражаць. Пазней аказалася, што гэта былi не проста словы, а план помсты i yратавання майго гонару. Як Юрасю yдалося yгаварыць мяне на авантуру – мусiць, я была надта знерваваная…. Але я аддала яму свой пашпарт. Назаyтра Юрась пайшоy у сельсавет, не ведаю, у колькi яму гэта абышлося, але… нас распiсалi. Увечары мой нечаканы муж з’явiyся да выкладчыцы з нашымi пашпартамi, у якiх стаялi новенькiя штампы. Дзеля словаy прабачэння, якiя мая крыyдзiцелька, высахлая да свiсту старая дзеyка, выцiснула з сябе, варта было згаджацца на гульню y нявесту…

Але гульня зацягвалася. Нас чакала вяртанне y горад, вучоба, гаворка з бацькамi… Напачатку гэта было нават весела – бацькi Юрася, «пераварыyшы» навiну, перасялiлi да сябе ягоную бабулю, i мы апынулiся y ейнай кватэры. Як я пасля зразумела, сваякi майго мужа былi пэyныя, што гэткi маланкавы шлюб мог адбыцца толькi з прычыны цяжарнасцi нявесты. Сваёй мацi я нават не стала нiчога паведамляць – абавязкова захацела б зладзiць у нашым мястэчку вяселле. Мы з Юрасём па-сапраyднаму сталi мужам i жонкай, гэта было цудоyна… Для першай шлюбнай ночы купiлi пунсовага атласу – прасцiны з казачных ветразяy! А яшчэ Юрась прачытаy, як рэжысёр Параджанаy упрыгожваy пакой для Марыны Уладзi i Уладзiмiра Высоцкага – i гэтаксама выклаy усю падлогу апельсiнамi, а мiж iх расставiy запаленыя свечкi… Шчаслiвы yзрост, калi аздобы даюць адчуванне шчасця. А яшчэ – воля! Незалежнасць! Можна yсю нядзелю валяцца y ложку i есцi цукеркi. Можна тыдзень складваць нямыты посуд у кошык. Можна yсю ноч дзе-небудзь блукаць.

І не спаслала Неба нам анi кахання, анi цярплiвасцi…

Ды i завошта былi б нам тыя вялiкiя дарункi? Юрась штовечар бавiyся то y рыцарскiм клубе, то y майстэрнi знаёмага мастака. А калi заставаyся дома, то важдаyся з нейкiмi старымi жалязякамi, падабранымi на сметнiцы, каб потым урачыста запалiць iржавы прымус або завесцi будзiльнiк, якi тахкаy, быццам трэслi гарох у жалезным вядры. Асаблiва Юрась ганарыyся памятым, парэпаным гадзiннiкам-«цыбулiнай», якi рамантаваy цэлы месяц, i якi, па словах майго мужа, належаy калiсьцi Вацлаву Ластоyскаму… Чаму менавiта Вацлаву Ластоyскаму – yцямных доказаy я не атрымала, але Юрась толькi злаваyся, калi я выказвала сумнiy, i прычапiy да гадзiннiка ледзь не якарны ланцуг, якi звешваyся з кiшэнi ягонай джынсоyкi, нiбыта адтуль збiралiся yцякаць зняволеныя карузлiкi. А я хадзiла па лiтаб’яднаннях ды тэатрах, а пад’есцi бегала да цёткi Алi, мамiнай стрыечнай сястры, якая жыла непадалёк i апекавалася «беднай студэнтачкай»… Восеньскiя дажджы закрэслiвалi вокны празрыстымi кратамi, ноччу болей не было вiдно зорак… А старажытны глiняны кубак, з тых, што Юрась прыносiy у дом i прымушаy пiць гарбату толькi з iх, каб адчуць повязь са шляхетнымi продкамi, трэснуy у маiх руках, i я абварыла калена. Мяняцца, прырастаць адно да аднаго не было нi жадання, нi сэнсу. Пасля чарговай сваркi – Юрась занёс мае yлюбёныя касеты нейкаму сябруку, ды яшчэ на мае крыкi па-хлапечы тузануy за касу – я запхнула рэчы y сумку i вярнулася y iнтэрнат. А назаyтра падала на развод… Калi мы разышлiся, на падаконнiку нашай кватэры яшчэ ляжала некалькi падвялых апельсiнаy нашай першай шлюбнай ночы.

Пад канец года былога мужа адлiчылi з журфаку. Юрасёва абыякавасць да маёй улюбёнай прафесii злавала яшчэ больш, чым ягоная звычка паyсюль насiць з сабой уключаны дыктафон, з якога чулiся хрыпатыя спевы Шалкевiча або лiрычныя трэлi Данчыка. «Мне чужых краёy не трэба…» Яшчэ на лбе сабе зрабiy бы татуiроyку: «І love Belarus». Легкадумны ёлуп! Не хачу мець з iм нiчога агульнага! Сяброyка yгаварыла мяне «згубiць» пашпарт. Я заплацiла штраф i атрымала новенькi дакумент, без анiякае згадкi пра «памылку жыцця». Мяне паслалi на год на стажыроyку y Польшчу, потым я выйграла y конкурсе на лепшы краязнаyчы рэпартаж i патрапiла на два месяцы y Германiю… А па вяртаннi мяне запрасiлi y прэстыжную газету. Карацей, удалая творчая кар’ера дапамагла забыцца на yсе колiшнiя захапленнi.

А цяпер я спрабую забыцца на yдалую творчую кар’еру.

Як добра, што няма пакупнiкоy… Залы амаль пустыя. Вядома, выручкi не будзе. Затое можна яшчэ падрамаць. Толькi б зноy жахi сярэднявечныя не прымроiлiся.

– І шмат ты, даражэнькая, такiм чынам нагандлявала? – голас Кацярыны Пятроyны, гаспадынi маёй «гандлёвай кропкi», дрыжэy ад праведнага гневу. Я yсхапiлася.

– Ды пакуль нiчога…

– Не дзiyна, – Кацярына Пятроyна, падцягнутая брунетка y белым джынсавым касцюме y ружовыя кветачкi, маладзейшая за мяне на два гады, агледзела прылавак. – А чаму не выклала «Энцыклапедыю эзатэрычных сiмвалаy»? Яе добра купляюць.

Я зiрнула на кнiгi i схаладнела. Шыкоyнае выданне знiкла. Няyжо кабета y жоyтым пiнжаку пастаралася?..

Гаспадыня, вiдаць, заyважыла мае хваляваннi i дзелавым тонам спытала-сцвердзiла:

– Скралi?

– Не ведаю…

– Затое я ведаю, што ты працуеш у мяне апошнi дзень.

Дома я заварыла гарбаты з шыпшыны. Гарбата з адмысловых пакецiкаy з выявай ружовай кветкi на цэтлiках атрымлiвалася бляклай, як дым, i нясмачнай. Але за словам «шыпшына» y мяне yзнiкала столькi прыемнага, хвалюючага, значнага, што я не збiралася пераходзiць на iншыя напоi. Цяпер можна было сесцi y мой улюбёны фатэль, падкурчыyшы ногi, i yявiць, быццам нiчога, акрамя гэтага фатэлю, кубка з гарбатай i рэпрадукцыяy старажытных гравюраy на сценах у свеце не iснуе.

На адной з гравюраy быy увасоблены тыповы для XV стагоддзя матыy – з вакна вежы высунуyся шкiлет, у адной руцэ яго – каса, у другой – вагi. І маладая вядзьмарка з валасамi, распушчанымi па ветры, ляцiць у начным небе, пад поyняй, чый круглы твар падзелены на дзве паловы – цёмную i светлую…. Дарэчы, трэба зняць гэтую карцiну – з-за яе, вiдавочна, мае жахлiвыя сны. Павешу Рэнуара i буду снiць парыжскiя кавярнi.

І жыццё трэба змянiць таксама. Правiльна мацi гаворыць – нельга жыць у ракавiнцы, калi ты не смоyж. Кажуць, характар чалавека выяyляецца толькi y экстрэмальных сiтуацыях. Вось у вас падае з рук кубак з гарбатай. Адны яго маланкава падхопяць, няхай i абальюцца пры гэтым, другiя знерухомеюць на iмгненне, дазваляючы кубку разбiцца, а некаторыя – адразу ж адскочаць убок, як ад гадзюкi. Ды яшчэ i з пакою yцякуць, запэyнiваючы сябе, што там нiякага разбiтага кубка на падлозе няма, i yвогуле сёння яны гарбаты не пiлi.

Я належу да апошнiх.

Не было майго шлюбу, не было журналiсцкай працы, не было «гандлёвай кропкi» з кнiгамi…

«Мяне няма», як сцвярджае адзiн фiлосаф. Чаму ж тады мне так дрэнна?

Таму, спадарыня, што табе трыццаць гадоy. Што ты yсё жыццё кiдаеш тое, што варта ратаваць. Таму што можна пачаць з унiтазаy, а скончыць вежай чатырнаццатага стагоддзя. А можна пачаць з вежы, а скончыць…

Няхай маiм першым крокам з ракавiнкi, у якой я замкнулася ад непрыветнага свету, будзе гэты тэлефонны званок… Я набрала нумар, напiсаны на вiзiтоyцы з залатым гербам з выявай вежы.

– А хто пытаецца Аркадзя Мартынавiча?

Голас дзелавы, анi жывой ноты. Напэyна, патрапiла на сакратара. Я назвалася. Потым давялося тлумачыць, па якой справе тэлефаную… І пра тое, што сустрэла Аркадзя Мартынавiча выпадкова, першы раз за дзесяць гадоy. І што ёсць сведка размовы, наш аднакурснiк Юрый Дамагурскi. Паступова я пачынала раздражняцца. Бач, якая служба бяспекi y Баркуна пiльная! І yрэшце рэшт – Аркадзь Мартынавiч падысцi не можа! Але я не паспела абурыцца, як прагучала тлумачэнне.

– Баюся, што працу вы не атрымаеце. Аркадзь Мартынавiч памёр.

– Як… памёр?!! Я ж з iм уранку размаyляла! Мой суразмоyца пагардлiва засмяяyся:

– Бывае, грамадзяначка. Для гэтага адной хвiлi хапае. Быy чалавек – няма чалавека. Дарэчы, скажыце на yсялякi выпадак свой тэлефон.

Я не зусiм зразумела, навошта, але паслухмяна прадыктавала.

«Он выбыл первым из круга нашего. Поэтому в молчанье мы выпьем за него». Аляксандр Сяргеевiч Пушкiн. «Маленькiя трагедыi», «Баляванне y час пошасцi».

Гудкi тэлефоннай трубкi змусiлi мяне ачомацца. Пасля належных фiласофскiх разважанняy я – такая yжо эгаiстычная чалавечая прырода – вярнулася да сваiх праблемаy. А я yжо настроiлася, што буду мець грашовую працу… Добра хаця, за кватэру наперад за год заплочана. Канец жнiyня, а праз чатыры месяцы…

Адрынуць дурную ганарлiвасць, забыцца на крыyду i вярнуцца y журналiстыку? Гэта yсё роyна што y дрыгву… У дзяржаyнае выданне больш не пайду. Палiтыкай займацца таксама не хачу. Хiба y якую-небудзь забаyляльную газетку, дзе можна схавацца за псеyданiмам, i анiхто з былых знаёмых, i тым больш чытачоy не атаясамiць мяне з колiшняй скандальнай журналiсткай Ганнай Барэцкай… Буду шчаслiвiць беларускага чытача звесткамi, якi чарговы лiмузiн купiy расейскi папсовы «зайчык»-пераростак Кiркораy… Можа, гэта i ёсць мой сапраyдны yзровень? Мой апошнi каханак, мастак-марынiст, гэтак i лiчыць. Якая там «скандальная журналiстка»! Не перабольшвай сваё значэнне, даражэнькая. На сапраyдны скандал ты здольная гэтак жа, як варона да грымотаy. А можа, падацца куды-небудзь перакладчыцай? Выкладаць нямецкую або польскую не вазьмуся, а вось турыстаy вазiць…

Я yявiла сябе з нейкай турыстычнай групай у якасцi гiда… Бабулькi з перманентам, стамлёныя жыццём бiзнес-мамы з дзецьмi-падлеткамi, бесперастанныя yспышкi фотаапаратаy, а дзе тут памяняць валюту, а колькi можна праз мытню правесцi спiртнога… І мяне перасмыкнула.

Абставiны патрабавалi не гарбаты з шыпшынай, а моцнай кавы. А пасля кавы мяне пацягнула да пiсьмовага стала. Я вывернула яго шуфляды. Рукапiсаy, як восеньскага лiсця… Інтэрв’ю, артыкулы, вершы… Усё y накiдах, усё – нiкому не трэба… Як i восеньскае лiсце.

У цьмяным святле золку пляц вакол ратушы нагадваy поле пасля бойкi. Дым слаyся над брукам, на якiм ляжалi нерухомыя целы. Бернацонi асцярожна пераступаy праз iх, з халоднай цiкавасцю yглядаючыся y твары, аднолькава скрыyленыя пакутлiвай грымасай – вочы вырачаныя, нiбыта ад жаху, зубы выскаленыя y апошняй усмешцы. Смерць добра павесялiлася гэтай ноччу. Што ж, рана цi позна яна забярэ yсiх, шкадаванне недарэчы. Раптам пачуyся нягучны стогн – i на тле мёртвай цiшы гэта было гучней за yдар звону. Бернацонi рэзка павярнуyся. Скрозь дым бачылася – нехта сядзеy, абняyшы рукамi каленi i трохi пагойдваючыся. Гервасi наблiзiyся. Дзяyчына… Лекар бачыy яе сярод танцуючых. Прыгожая, як радавiтая венецыянка. Сукенка з дарагога чорнага шоyку ператварылася y лахманы, белыя карункi нагадвалi брудную пену на паверхнi генуэзскага залiву. Залацiстыя косы расплялiся, вочы абведзеныя цёмнымi кругамi нечалавечае стомы… Але самi вочы разумныя, тужлiвыя. Раптам дзяyчына зiрнула на Гервасiя, i ён, звыклы да людскога болю, нечакана для сябе скалануyся.

Як яна выжыла? Гэта неверагодна… Апошнiя восем гадзiнаy хуткасць карагода была такая шалёная, што не вытрымала б сэрца нават у дужага воя. А гэтае кволае дзяyчо…

– Што з намi здарылася?

Голас – як шамаценне сухой травы. Але – яна не толькi выжыла, яна пры розуме!

Бернацонi нахiлiyся да дзяyчыны.

– Як цябе завуць?

– Анэта… Анэта Ляскевiчанка.

– Хiба ты не танчыла разам з усiмi?

Дзяyчына абхапiла галаву тонкiмi рукамi, памаyчала.

– Я была y карагодзе… Я думала, што памру… І не хацела памiраць. Мяне цягнулi… Я падала… А потым – вырвалася.

– Што вярнула цябе да свядомасцi?

Анэта апусцiла галаву, залатыя валасы yпалi на каленi.

– Не памятаю… Мне трэба да Богуша… Багуслава Радчыца… Ён мой жанiх… – зусiм цiха прамовiла дзяyчына, i Бернацонi зразумеy, што яна можа страцiць прытомнасць. Як добра, што варта нiкога сюды не пускае. А пошасць у хуткiм часе забярэ yсiх, хто яшчэ можа задаць пытаннi.

Унiкальны выпадак! Ён мусiць вывучыць яго – дзеля навукi i… сусветнага парадку. Калi дзяyчына змагла выжыць у карагодзе смерцi, вытрымае i доследы, якiя даyно трэба было здзейснiць.

Бернацонi yладна загадаy:

– Пакажы свае ногi. Не саромся, я лекар.

І y пацверджанне дакрануyся да залатога ланцуга. Анэта, памарудзiyшы, прыyзняла край сукнi… Так, хадзiць гэтая дзяyчына не зможа яшчэ з месяц… Але калекай не застанецца. Выдатна…

– Я дапамагу табе.

Бернацонi накiнуy на дзяyчыну свой плашч i падхапiy яе на рукi. Нiхто не бачыy, як ён зайшоy у вежу.

Я неyразумела глядзела проста перад сабой, на сцяну, абклееную белымi y тонкую брунатную палоску шпалерамi (каб гэта была мая кватэра, я паклеiла б проста белыя)… Заснула за пiсьмовым сталом! Непрыстойна прыгожы эпiзод для пiсьменнiцкай бiяграфii. Толькi я не прэтэндую на званне пiсьменнiка. Журналiст цягнецца да лiтаратуры, як архiтэктар да выяyленчага мастацтва… Вечная няздзейсненасць ды незнiшчальная вера, што табе дадзеныя крылы, толькi чамусьцi не распростваюцца… Званок у дзверы, якi мяне, вiдаць, i пабудзiy, не змаyкаy. Я пайшла адчыняць, кiнуyшы па дарозе сярдзiты погляд на гравюру, якая спрыяла маiм начным жахам.

Зiрнула праз дзвярное вочка… На пляцоyцы стаяy Юрась.

За нейкi ашмётак хвiлi я паспела пераканаць сябе, што выглядаю цалкам спакойна, прычасацца i спырснуцца рэшткамi французскай парфумы.

Юрась, у адрозненне ад мяне, не падумаy пра знешнi выгляд. Твар змучаны, вочы пачырванелыя, у тым жа швэдары, у якiм я бачыла яго на кiрмашы. Такi… звычайны мужчына. І чым ён калiсьцi мяне прывабiy?

– Можна зайсцi?

Я моyчкi адышлася yглыб калiдору. Юрась павольна ступiy цераз парог… І y мяне з’явiлася адчуванне, што аб нябачную ракавiнку, у якую схавалася маё жыццё, стукнуy каменьчык. Я ледзь не закрычала: «Што табе тут трэба?»

Былы муж абвёy вачыма небагаты пакой, адрывiстым жэстам прыгладзiy стрыжаныя, але yсё гэтак жа непаслухмяныя валасы (ага, таксама бянтэжыцца!), яшчэ больш збянтэжыyся, калi заyважыy у куце скураныя пантофлi майго апошняга бойфрэнда, дакладней, чарговага няздзейсненага Вялiкага Кахання.

– Прабач, што патурбаваy… Ды яшчэ так рана… Але ты ведаеш, што yчора здарылася.

– Ты… пра смерць Аркадзя? Жах… А ад чаго ён памёр? Юрась пiльна зiрнуy на мяне.

– А табе хiба нiхто не сказаy?

– Не… Выглядаy здаровым. Можа, аварыя?

Мужчына, у якога ператварыyся мой колiшнi знаёмы юнак, адмоyна пакруцiy галавой.

– Яго забiлi.

– Што?!! – той Юрась мог падобным чынам пажартаваць.

– Забiлi, калi вяртаyся дадому. У пад’ездзе, – цярплiва патлумачыy гэты Юрась. – Застрэлiлi.

Мне зрабiлася млосна. Мой маленькi, спакойны, няяркi свет распаyзаyся, як сатлелы сувой.

– Чакай, я ж яму yчора званiла… Гаварыла з сакратаром… Дамагурскi нявесела засмяяyся:

– Якi сакратар… З табой размаyляy следчы. А я y гэты час сядзеy у куце пакою y якасцi сведкi. Мы ж з Аркадзем разам вярталiся. Хачу спытаць у цябе пра тое-сёе…

Я зразумела, што Юрасёy вiзiт не мае лiрычна-настальгiчнае мэты, i гэта значна yсё спрашчала. Таму я зварыла моцнай кавы i нават паставiла на часопiсны столiк два глiняныя кубкi, якiя да гэтага пару стагоддзяy праляжалi y зямлi менскага гарадзiшча. Юрась ацанiy – пакруцiy у руках, як найвялiкшую каштоyнасць, i нават дакладна вызначыy час, калi гэтыя пасудзiны yзнiклi з глiны. Потым паказаy на мае гравюры:

– Не ведаy, што ты аматар змрочнасцяy сярэднявечча. Адкуль?

– Са Старавежску. Калi збiрала матэрыял для артыкула, мне мясцовы краязнавец падарыy, Пётр Пiлiпавiч Калейка. Ён выявы гэтых гравюраy у нейкiм iтальянскiм альбоме знайшоy. Нiбыта гэта y Старавежску намалявана. Я асабiста сумняваюся…

Юрась ледзь не yскочыy з крэсла.

– Ды я ж да цябе менавiта з нагоды твайго артыкула i прыйшоy! Я спахмурнела.

– Прабач, але я лiчу за лепшае сваё журналiсцкае мiнулае не згадваць.

Юрась вiнавата паглядзеy на мяне сваiмi абуральна сiнiмi вачыма.

– Я не пытаyся б, калi б не думаy, што смерць Аркадзя была звязаная са Старавежскам i яго ратушай.

Я недаверлiва хмыкнула. Юрась цярплiва патлумачыy:

– Мой багаты сябрук вельмi сур’ёзна да сваёй вежы ставiyся. А пачалося з таго, што дзед Аркадзя, былы партыйны дзяяч, пакiнуy у спадчыну yнуку дом у Лошыцы, i там на гарышчы Аркадзь знайшоy паyразваленую скрынку. Гэта аказаyся вельмi стары гадзiннiк, з бронзавай скульптурай – смерць адсякае галаву цару. Гадзiннiк Аркадзеy дзед вывез перад вайной са Старавежску, дзе быy старшынёй камбеду. Вiдаць, спадабалася «iдэйная» скульптура. Напачатку наш аднакурснiк не звярнуy увагi на знаходку, яго нашмат больш зацiкавiлi дзедавы калекцыi срэбных лыжак ды нямецкай парцаляны y стылi «кiч»… Але я патлумачыy спадчыннiку, колькi каштуе гадзiннiк пятнаццатага стагоддзя, «рарык», як кажуць антыквары… Тут на дзясяткi тысячаy даляраy лiк iдзе. А калi яшчэ механiзм цэлы – дык i да сотнi тысячаy можа «дагнаць». Вось тады Аркадзь зацiкавiyся. Даведаyся, што гадзiннiк знайшлi y лёхах старавежскай ратушы, разам яшчэ з адзiнаццаццю такiмi ж. А тыя адзiнаццаць нейкi паручнiк вывез у Польшчу… Тут пачаy Аркадзь i сваiм радаводам цiкавiцца. Вiдаць, нацярпеyся y дзяцiнстве, расказваy мне, як яго, сына кухаркi (гэта пасля яна загадчыцай сталоyкi зрабiлася) дражнiлi «булкаедам» ды прасiлi «звары харчо». Баркуны, маyляy, старавежская арыстакратыя, апошнi з роду мусiць аднавiць сваю княскую годнасць… Зацяyся не на жарт. Хаця дзед ягоны не дарэмна старшынёй бядняцкага камiтэту быy – галота. Але Аркадзь, па-мойму, шчыра верыy, што i ратуша калiсьцi належала Баркунам, i гадзiннiкi y лёхах, i сам Старавежск… Збiраy дакументы пра гэтыя гадзiннiкi… Шукаy, дзе яны зараз… Выкупiць хацеy.

– Хiба ён быy такi багаты? – засумнявалася я.

– Ды мне самому дзiyна… – сказаy Юрась. – У мяне yражанне, што ён апошняе гатовы быy аддаць. Два гадзiннiкi адсачыy, выкупiy за шалёныя грошы… Потым выйшаy на след нашчадкаy таго паручнiка, збiраyся y Варшаву… Крэдыты браy, акцыi распрадаy нейкiя… Ды не паспеy паехаць.

– Ты лiчыш, усё гэта мае дачыненне да ягонай смерцi?

Мой былы выпадковы муж трохi памаyчаy, а пасля замест адказу зазначыy:

– А я yяyляy, Анэта, цi заплятаеш ты яшчэ косы. Аказалася – так.

І яны такiя ж залацiстыя. Цудоyна.

Я раззлавалася: гаварыy бы проста – «рудыя». Ато – «залацiстыя»… А каса y трыццаць гадоy – можа, таму, што кабета перастала думаць пра сваю знешнасць. Услых я прамовiла, зразумела, iншае.

– Яшчэ пару гадоy таму y мяне была кароткая стрыжка, i я фарбавалася y чорны колер. А ты па-ранейшаму не здольны выказвацца проста i лагiчна.

Юрась вiнавата yсмiхнуyся:

– Прабач… Я не ведаю, якая тут сувязь, але апошнi час Аркадзь гаварыy i думаy толькi пра гадзiннiкi са Старавежску. Маyляy, яны «жывая легенда». Калi, вядома, так можна сказаць пра механiзмы.

– І мне распавядалi легенду, – успомнiла я. – Быццам у ратушы калiсьцi замуравалi смерць разам з гадзiннiкамi.

Юрась задумлiва працягваy:

– Аркадзь марыy праславiць сваю вежу на yвесь свет… А для гэтага патрэбны быy яркi мiф. Разумееш, калi б Брэм Стокер не сачынiy гiсторыi пра Дракулу, не было б плынi турыстаy у Румынiю. Але для мiфа патрэбныя рэальныя падзеi i постацi, як для стварэння Дракулы спатрэбiyся ваявода Улад Цэпеш, якi прыбiваy няyгодным шапкi да галоy цвiкамi. Беларуская гiсторыя багатая i на асобы, i на падзеi… Але iх стагоддзямi затоптвалi y пыл забыцця i вучоная набрыдзь, i свае манкурты. Паспрабуй, збяры з аскалёпкаy… Я yпэyнены – Аркадзь здолеy нешта знайсцi. Або быy на шляху да разгадкi. Неаднойчы паyтараy мне, што надыдзе час – дзякуючы вежы i яе гадзiннiкам ён мiльёнамi засыплецца. Наш з табой, Анэта, аднакурснiк не быy надта iнтэлектуальным чалавекам. Не быy ён i добрым. Я ж ведаю – з клiентаy, якiх пасылаy да мяне, браy пяцьсот даляраy, а мне yлучаy пяцьдзясят. Але я не веру, што ён мог забiваць нават за сваё будучае княства. І… я быy побач, калi яго застрэлiлi.

А я i не ведала, што ён можа выглядаць такiм сур’ёзным… Хаця i тады быy зацяты. Так, час усiх пазначае сваёй кiпцюрыстай цяжкой лапай… Я зноy утаропiлася на шнары на Юрасёвым iлбе, на шчацэ. А калi Юрась пацягнуyся, каб паставiць кубак, i рукаy швэдара ссунуyся, аказалася, што такiя шнары на ягонай руцэ ад запясця да локця. Ад ляза, цi што? Я чула, наркаманы рэжуць вены падчас ломкi… Але не твар жа!

Былы муж, нiбыта пачуy мае думкi, правёy даланёй па зраненай шчацэ:

– І yсё-ткi, Анэта, прабач за настырнасць, я хацеy бы даведацца гiсторыю твайго знакамiтага артыкула. А то мне адны чуткi дасталiся.

Я yздыхнула.

– Хвалiцца асаблiва няма чым. У Старавежск я прыехала y камандзiроyку па лiсце чытача, таго самага Пятра Пiлiпавiча Калейкi, якi мне гравюры падараваy. Раённае начальства пералавiла мяне на папярэдняй станцыi, запрасiлi з аyтобуса y машыну, усю дарогу пiльнавалi, каб у мяне не было кантактаy з мясцовымi «дысiдэнтамi»… Начытвалi на дыктафон нудныя справаздачы… Я была неспрактыкаванай дзеyчынёхай, але пэyная yпартасць мне yласцiва…

– Вельмi пэyная, – не стрымаyся ад каментару былы муж. Я сярдзiта зiрнула на яго i працягвала:

– Ну дык вось… Я yсё роyна прарвалася «y народ», i абураныя краязнаyцы мне нагаварылi… Гарадскую ратушу на той час занеслi y спiс гiстарычных каштоyнасцяy. Дзяржава давала на аднаyленне вялiкiя сродкi. А мясцовае кiраyнiцтва y злосцi: раён заняпалы, школкi гiбеюць без рамонту, у калгасах зарплаты няма чым выдаваць… А тут у нейкiя развалiны yбiваць жывую капейку!

Начальства можна зразумець… Карацей, знаходзiлi тым грашам лепшае прымяненне.

– І ты пра гэта напiсала сумленна i дасцiпна, так?

– Напiсала… – уздыхнула я. – Са сваiм дурным энтузiязмам, i з непахiснай верай, што ратую свет…

– І што? Мясцоваму начальству «нагарэла»?

– Ага… Чакай… Гэта я пасля yсвядомiла, што падобныя нахабствы без самавiтай падтрымкi не yчыняюцца. Раптам выклiкае мяне наша рэдактарка Клара Сцяпанаyна i на yвесь свой «трубны глас» абвяшчае, што я – ганьба для журналiстыкi. Неправераныя факты, надуманая сенсацыя… І з-за мяне газеце даводзiцца кленчыць перад адмiнiстрацыяй Старавежска.

– Чаму? – здзiвiyся Юрась. – Ратуша сапраyды развальвалася!

– Ага… – паныла пацвердзiла я. – Толькi яе тэрмiнова перавялi y разрад помнiкаy мясцовай значнасцi. Сказалi – памылiлася папярэдняя камiсiя, пераацанiла тую вежу… Так што гарадское кiраyнiцтва цяпер мела yладу даваць або не даваць сродкi на аднаyленне не надта патрэбных гораду руiнаy.

Юрась толькi галавой пакруцiy:

– Нiшто сабе…

А заручальны пярсцёнак на яго руцэ не новенькi… Падрапаны… Я паныла yсыпала y сваю астылую гарбату яшчэ дзве лыжкi цукру, нiбыта спадзявалася падсаладзiць успамiны.

– Пакаяльны артыкул, якi ад мяне вымагалi, я yсё-ткi не напiсала. Ну, падрабязнасцi не буду… Агульнарэдакцыйны сход, абураныя лiсты чытачоy… Звольнiлi мяне з паскуднай фармулёyкай. І што цiкава – яшчэ нядаyна y некалькiх выданнях былi са мною вельмi мiлыя i пераманьвалi на працу, а тут перасталi пазнаваць… Так гэта сталася мне агiдна, што я дала сабе слова – з журналiстыкай пакончана. Калi нельга сумленна… Калi няма справядлiвасцi… Дык не хачу y гэтым быць.

Ценi ад фiранкi, зробленай мною з карункавага покрыва ад рытуальнага yбору крышнаiтаy (знаходка сэканд-хэндаyская), варухнулiся на сцяне, быццам нейкi Буда дакорлiва пакiваy галавой. Юрась паставiy кубак на стол i сцiшана yздыхнуy, быццам баяyся пабудзiць цяжкахворага. І загаварыy гэтак мякка-асцярожлiва.

– Можа быць, ты yсё-ткi паспяшалася рабiць такiя… незваротныя высновы? Паyсюль ёсць сумленныя людзi… Можна было паспрабаваць пазмагацца, пайсцi y недзяржаyныя выданнi… Нават калi б ты звярнулася да мяне – я абавязкова нешта прыдумаy бы. Не паверу, што yсе адмовiлi y дапамозе.

Я раздражнёна зiрнула на госця. Паспеy ператварыцца y зануду.

– Значыць, я кепскi журналiст. І правiльна зрабiла, што кiнула не сваю справу.

Юрась зноy неяк дзiyна yздыхнуy:

– Ну, добра, давай вернемся да Старавежску. Артыкул твой я памятаю. А вось – што туды не yвайшло? Успомнi, можа, нешта звязанае з той вежай, падалося дзiyным?

Дзiyным! Ды там усё было дзiyным! Я, нiбыта наяве, убачыла сцяну вежы – аблезлая пабелка, у выбоiнах iржава-чырвоная цэгла – як брудны бiнт, адарваны ад раны. Абгрызены часам верх будынку – два вострыя зубцы, мiж iмi – вялiзны прагал… У чорных вачнiцах вокнаy – голле дрэваy, што выраслi yнутры, на адкрытым небу падмурку… Быццам вязнi цягнуць рукi. Як на карце Таро з Вялiкiх Арканаy – вежа, у якую yдарыла маланка. Пакаранне за гардыню.

– Ну, напрыклад, на сценах не было нiякiх надпiсаy,– прагаварыла я. – На закiнутых будынках якiх толькi крамзоляy не сустрэнеш, ад «Саша плюс Маша» да рокерскай сiмволiкi. А тут – нiчога! Нi звонку, нi yнутры… І смецця таксама не было. Нават пабiтых бутэлек…

– Чаму ж так? – зацiкавiyся Юрась.

– Баяцца той вежы. Абыходзяць, як магiлу вiсельнiка. Нават мяне адгаворвалi yнутр заходзiць.

– І чым тлумачылi?

– Рэха старых забабонаy. Памятаеш легенду, як смерць у ратушы замкнулi? Дык нiбыта i цяпер смерць там. Хто y вежы пабудзе – гамон… Цi звар’яцее, цi памрэ y хуткiм часе. Так што згодна старой легендзе – я yжо на парозе таго свету, i за клямку yзялася, – пажартавала я.

Але Юрась застаyся сур’ёзным, нават занадта.

– Праз мае рукi праходзiць шмат старых рэчаy. Вакол некаторых таксама – таямнiчыя гiсторыi. Але я пераканаyся, што y кожнай такой нiбыта бязглуздзiцы – рэальная аснова. – Юрась трохi адкiнуyся на спiнку крэсла, так што пыльны сонечны прамень слiзгануy па ягоных валасах – аднак сiвее мой госць! – i працягваy:

– Пару гадоy таму прынеслi мне куфэрачак на рэстаyрацыю. З чырвонага дрэва, iтальянская праца 16 стагоддзя… Шашалем паедзены, расколаты – з мiнулай вайны валяyся на гарышчы.

Валяyся, бо славу меy, быццам няшчасцi прыносiць. То за каралём Сасам нейкая свякруха з дапамогай яго ад непажаданай нявесткi пазбавiлася, то жонка здраднiка-мужа пакарала… Цяперашнi yладальнiк маёмасць продкаy на гарышчы знайшоy i над забабонамi пасмяяyся. Маyляy, для будучай ягонай жонкi, аматаркi антыкварыяту, лепшага падарунка няма. А я стаy рэстаyраваць, i пад накрыyкай знайшоy хiтрае прыстасаванне. Калi нацiснуць адразу на дзве кветкi y разьбе накрыyкi, з адной з iх на iмгненне высоyваецца шып… Маленькi, незаyважны… Але yсё яшчэ востры. Можна здагадацца, што калiсьцi на iм была атрута. У сярэднявечнай Італii такiя смяротныя забаyкi былi справай звычайнай.

Пылiнкi танцавалi y промнi апошняга восеньскага сонца, i нiякае маyчанне не магло адняць весялосцi y гэтых вечных мiзэрных танцораy. Юрась нiбыта вагаyся перад тым, як сказаць нешта важнае. Ну, пачынай жа…

– Паслухай… Калi табе патрэбная праца… Цi не згадзiлася б ты вярнуцца да тэмы ратушы? Аркадзева жонка, Лiля, вядома, зараз у горы… Але цвёрда абвясцiла, што yсе планы забiтага мужа спраyдзiць. І першае – выдасць кнiжку пра гiсторыю старавежскай ратушы.

– Аркадзя яшчэ не пахавалi – а яна пра гэта думае?! – абурылася я.

– Не дзiвiся, Анэта, – усмiхнуyся аднымi вуснамi Юрась. – У iх, «крутых», такi свет… Без сантыментаy. Дык вось, Лiля прапаноyвае табе дзве тысячы даляраy за падрыхтоyку тэксту.

Ён што, трызнiць? Юрась, зразумеyшы мой недавер, спяшаючыся, патлумачыy:

– Толькi не падумай, што гэта падман. Проста яна хоча, каб усё было зроблена да сарака дзён па смерцi Аркадзя, каб атрымаyся гэткi падарунак нябожчыку… На вокладцы Баркуноy герб, унутры – Баркуноy партрэт. Ну i y тэксце – аб памерлым, ягоны клопат пра гiстарычныя помнiкi. Каб атрымалася невялiкая кнiжачка. Удава збiраецца раздаваць яе гасцям на саракавiнах. І Аркадзю – ушанаванне, i, магчыма, спонсары знойдуцца дзеля будаyнiцтва. Калi ты згодная – заyтра пад’едзем па аванс. У нас з табой усяго месяц на працу.

– «У нас»? – удакладнiла я не вельмi ветла.

– Мяне Лiля просiць гадзiннiкi адрэстаyраваць, – патлумачыy мой былы муж. – Каб для тваёй кнiжачкi сфатаграфаваць iх ва yсёй красе. Ну i табе дапамагу…

– Паслухай, даражэнькi… Колькi цябе ведаю, ты заyсёды yцягваy мяне y авантуры, якiя заканчвалiся для мяне кепска.

Юрась сядзеy моyчкi, гледзячы y пусты кубак. І выглядаy вельмi няшчасным. Раптам ён цiха спытаy:

– Анэта, чаму ты болей не выйшла замуж?

Ну вось, пачалiся сентыментальныя размовы, якiх мне меней за yсё хацелася. Я yклала y адказ як мага болей сарказму:

– Не хвалюйся, не з-за цябе.

Ён iзноy панурыyся, нiбыта мой адказ быy яму непрыемны. А на што ён разлiчваy? Што я yвесь гэты час па iм плачу? Вось маё апошняе Няспраyджанае Каханне, мастак-марынiст (уяyляеце, жыць на Беларусi – i маляваць выключна мора!), абдрапаy маё даверлiвае сэрца грунтоyна… А гэты – за дзвярыма душы. А за прапанову дзякуй… Дзве тысячы даляраy – год пражыць…

Я правяла Юрася да дзвярэй, радуючыся, што yдалося не выйсцi за рамкi дзелавога вiзiту. Раптам мой былы муж нязграбна yпаy перада мной на каленi, ды яшчэ – iлбом у падлогу. Аж грукнула. Я адскочыла назад. А Юрась глуха прагаварыy, не падымаючы галавы:

– Прабач мне, Ганна. Я даyно мусiy гэта зрабiць. Столькi думаy – не наважваyся. Вось так – на каленi… Вiнаваты перад табой… Позна зразумеy, што y шлюб – не гуляюцца. Каб не я – у цябе б жыццё iначай склалася.

Я не жартам раззлавалася. Дарэчы, i падлога нямытая, што зараз ён убачыць на сваiх нагавiцах.

– Ану, кiнь выдурвацца! Можна падумаць, ты мяне спакусiy ды выгнаy, а я слязьмi залiвалася, сыходзiць не хацела. Калi памятаеш, я першая дзвярыма бразнула. І мiж iншым, не шкадую. А гледзячы на такiя фокусы, дык проста радуюся, што гэткi… цуд даводзiцца цярпець нейкай iншай.

Юрась моyчкi падняyся (на каленях засталiся выразныя плямы бруду, сведчанне маёй негаспадарлiвасцi), цырымонна пакланiyся, усё гэтак жа апусцiyшы вочы, i сышоy. Цiкава, як ён патлумачыць жонцы, дзе гэта поyзаy на каленях? Але я не збiралася распытваць яго пра сямейныя справы. Вось так – без сантыментаy – з гэтым дзiваком можна.

Анэта стаяла на падлозе, выкладзенай белымi i чорнымi мармуровымi плiтамi… Нiбыта фiгура y шахматах, i зараз волатава рука працягнецца, каб пераставiць яе на iншую клетку…

А хiба не так на самой справе?

Анэта не памятала, колькi яна жыве y гэтай вежы. Месяц? Два? Год? Усё жыццё? Нiбыта нiкога на свеце больш няма, акрамя насельнiкаy ратушы – Бернацонi, яго сакратара, нiзенькага, амаль карузлiка, чарнявага Энрыка, прыслугi Марцэлi ды яе самой, Анэты… А тое, што было раней – сон…

Не, Богуш не сон… Сiнiя вочы, што глядзелi з такой любасцю, iх злучаныя рукi i словы блаславення, прамоyленыя бацькам…

Анэта ведала, што i бацька, i… Багуслаy памерлi. Пошасць… Чорная Смерць… Пан Гервасi абяцае, што не дасць прыйсцi сюды Чорнай Смерцi. У пакой кожны дзень прыносяць абярэмi свежага ядлоyцу… Вохкiя свечкi напаyняюць пакой цяжкiм водарам. Пан Гервасi кожны дзень ходзiць у горад, выконвае загад Вялiкага князя – лекуе тых, каго можна лекаваць, тлумачыць, як змагацца з пошасцю. І не баiцца захварэць. Не дзiва – Анэта бачыла, на якiя цуды ён здатны… Жалеза y ягоных руках гнецца, нiбыта васковае… Свечка запальваецца без агню. На чыстым пергаменце з’яyляюцца лiтары, напiсаныя чырвонай фарбай. Раней Анэта падумала б – вядзьмак i заклiкала б да Прасвятой Дзевы i апякункi сваёй, Святой Ганны, каб выбавiцца ад нячыстае сiлы. Але вунь яны, выявы Прасвятой Дзевы, i Святой Ганны, i Архангела Мiхаiла, барацьбiта з нечысцю, i самога Госпада нашага… І пан Гервасi беспакарана глядзiць у iх цёмныя вочы i нават хрысцiцца. І крыж носiць, у якiм часцiнка Жыватворнага Крыжа Гасподняга… Але ж толькi святы затворнiк можа спадзявацца на анёльскую дапамогу, каб рабiць цуды… Варта паглядзець на лекаравы калiгi з даyжэзнымi, як буслава дзюба, насамi, набiтымi дзеля захавання формы мохам, расшытыя перлiнамi i каштоyнымi камянямi, на жупан з княскага ядвабу з дыяментавымi гузiкамi – якая тут адсланёнасць ад свецкiх звабаy! Праyда, княскi лекар кажа, што яго цуды – зусiм не цуды, а навуковыя досведы. Але Анэце yсё роyна страшна i тужлiва, нiбыта яна трапiла y ваyчынае логвiшча i мусiць прывыкаць да ваyчынага духу. Чаму ён трымае тут яе? Чаго хоча? Гвалту? Дачку шляхцiца y Вялiкiм Княстве Лiтоyскiм не можа беспакарана згвалцiць нават князь, а не тое што бязродны iншаземны лекар… Ды нiчога падобнага на пажадлiвасць не мiльгае y вузкiх чорных вачах Бернацонi. Толькi цiкаyнасць… Як да дзiвоснага звярка. Ён часта размаyляе з ёю. Загадвае рабiць незразумелыя рэчы. Напрыклад, кладзе на стол два маленькiя шарыкi – белы мармуровы i чорны з нефрыту. Кажа yзяць белы… Анэта выконвае – яна не наважваецца аслухацца.

«Паглядзi yважлiва, ты памылiлася, ён чорны», – сурова гаворыць пан Гервасi i пiльна глядзiць у вочы Анэце. Так пiльна, што y той злёгку кружыцца галава, i нават пачынае здавацца, што шарык, якi яна трымае, сапраyды чорны. Вось Богуш пасмяяyся б над ёй… «Я yзяла белы», – нясмела кажа Анэта. «Не, чорны… Пакладзi яго i вазьмi белы…», – упарцiцца лекар. Але Анэце не смешна ад бязглуздай дзiцячай гульнi. У роце – прысмак медзi. «Прабачце, але y маёй руцэ белы шарык… А там – чорны…», – шэпча. Словы вымаyляюцца цяжка, нiбыта iлжэ. Пан Гервасi раздражнёна yстае, нешта мармыча на незнаёмай мове… Але дзяyчына адчувае, што ён злуецца не на яе, а на сябе. Назаyтра yсё паyторыцца… Навошта? Як добра было б сысцi дадому… Але вокны i дзверы iхняга дому, напэyна, забiтыя, i пазначаныя белым крыжам. Дом, куды заходзiла Чорная Смерць.

Яна паyсюль… Пошасць… Паветра вакол вежы атручанае. Ёдкi дым паyзе y вокны, прабiраецца скрозь шчылiны y свiнцовых рамах, у якiя yстаyленая падфарбаваная y чырвань i лазурак слюда. Можа, у адным з гэтых вогнiшчаy згарэлi целы любых Анэце людзей. Гарлаюць вароны. Людскi крык i плач чуваць усё радзей. Толькi б’е звон на званiцы, i тахкаюць гадзiннiкi лекара. Вось яны, стаяць па кутах пакоя. Ростам з Анэту, на кожным, нiбыта нетутэйшы твар, блiскучы масянжовы круг, падзелены на дваццаць чатыры часткi. Па iм павольна, здаецца, марудней за рост травы, рухаецца стрэлка… Унутры – круцяцца дзiyныя колцы, зубчастыя, страшнаватыя, быццам зменшаныя прылады для катаванняy. Але гадзiннiкi вельмi розныя. Вось на тым званар-карузлiк кожную гадзiну б’е бронзавым малатком у маленькi звон… На тым – рухаюцца y круглым акенцы мядзяныя зоры, Месяц i Сонца з абыякавымi, раскосымi, нiбыта y татарскiх ханаy, тварамi. А на тым – Смерць з касой пазначае кожную гадзiну yдарам сваёй страшнай зброi аб пакорлiва нахiленую галаву Цара Ірада – пра тое, што гэта пракляты бiблейскi цар, сведчаць выявы мёртвых немаyлятак ля ног забойцы.

Анэта аглядае пакой, да якога зараз звузiyся яе свет, нiбыта бачыць у першы раз i спадзяецца заyважыць нешта новае. Па чатырох кутах ля столi – расфарбаваныя галовы блазнаy… На знак таго, што y гэтай зале можна бесклапотна весялiцца. Яшчэ нядаyна тут збiралiся на бяседы паны радцы, сярод якiх – i бацька Анэты, сядалi на гэтыя чорныя цяжкiя лавы, што зараз састаyленыя yздоyж сценаy, за магутны стол, якi, вядома ж, не быy пусты… (Стол па загадзе лекара вынеслi – але як гэта yдалося? Хiба на часткi распiлавалi?)

А над дзвярыма – барэльеф Белай Ружы. Знак маyчання. Тое, што было тут прамоyлена, не мусiла пераказвацца за межамi пакою. Sub rosa dictum. Сказана пад ружай.

Анэта павольна – ногi яшчэ баляць – падыходзiць да гадзiннiка, на якiм – Святое Сямейства. Калi гадзiннiк адлiчвае час, анёлкi над Прасвятой Дзевай пачынаюць рухацца. Дзяyчына працягвае руку, каб дакрануцца да аднаго з анёлкаy, усмешлiвага, кучаравенькага…

– Я прасiy не чапаць мае гадзiннiкi,– суровы голас лекара змусiy дзяyчыну здрыгануцца, сцiснуцца, як ад хрышчэнскай сцюжы. Бернацонi наблiзiyся бязгучна, як воyк. – Нiколi не падыходзь да iх без майго дазволу.

– Даруйце… – Анэта адступiла y бок ложка. Лекар працягнуy руку да гадзiннiка, нешта скрануy… І анёлак паднёс да вуснаy пазалочаную трубу, бронзавы малаточак ударыy у бронзавы шчыт… Бом-м-м… Келiх з венецыянскага шкла на стале задрыжэy, заспяваy тоненька i адчайна, нiбыта памiраючая мятлушка.

– Што ты адчуваеш, калi гучаць мае гадзiннiкi?

Дзяyчына падняла на свайго апекуна ясныя сiнiя вочы.

– Тугу…

Бернацонi паблажлiва yсмiхнуyся. Ён хадзiy ад гадзiннiка да гадзiннiка, нешта папраyляy у iх, беражлiва i амаль закахана, як у шлюбным убраннi нявесты. І гаварыy, гаварыy са сваiм дзiyным акцэнтам, часам пераходзячы на незнаёмыя мовы. Апошнiм часам такiя размовы здаралiся yсё часцей… Нiбы ад страшэннай адзiноты чалавек дзелiцца набалелым з немаyлём, якое не зразумее сказанага, але yсё-ткi – слухач.

– Гук – гэта моц, якой чалавек яшчэ мусiць авалодаць… Пiфагор казаy пра музыку сфер, якая кiруе сусветам… Ён чуy, як рухаюцца зоры! Вы лiчыце, Ерыхонскiя трубы – выдумка? Трубы, ад гуку якiх рассыпалiся сцены… Аднавокi маyр у Перуджы, якi гандляваy шклянымi пацеркамi, шаyковымi паясамi i амулетамi са скуры Левiяфана, распавядаy пра развалiны Ерыхона… Ён бачыy камянi двух яго сценаy – знешняя yпала вонкi, другая – унутр… Так не бывае нi ад землятрусу, нi ад нападу. У Падуi я чуy, як крычыць ламiя, галодны дух, якi высмоктвае кроy i душу… Ад яе крыку вар’яцеюць. Нават у мяне пацямнела yваччу, i падалося, што y маiм жыццi нiколi больш не будзе радасцi. Правядзi пергаментам па нешаляванай дошцы… І ад цiхага шкрогату скаланешся, быццам цябе драпаюць кiпцюры лемпарда, i рот напоyнiцца слiнай, як ад лiмону… Ты ведаеш, што такое лiмон, сiньярыта? Адкуль… У яго смак няспелага агрэсту. А колерам ён нагадвае сонца Фларэнцыi… Мiя кара Фларэнца…

Бернацонi тужлiва зiрнуy у акно, за якiм згушчалася вечаровая цемра.

– Насамрэч чалавек вельмi лёгка губляе розум. У мiнулым годзе я yбачыy на полi шмат спарыннi. Вашыя сяляне не адкiдаюць хворыя каласы… Ім патрэбнае кожнае зерне. А спарыння выклiкае вiдзежы i шал… З яе рабiлi адвары гуны перад тым, як iсцi y бойку. Я сказаy князю – будзе пошасць i шаленства сярод тваiх людзей… «Злая корча». Ён пасмяяyся. Мне было дзесяць, калi я залез на самую высокую званiцу… Ударыy звон – а я якраз стаяy наверсе… Каб звон упаy, то я апынуyся б у iм, як хрушч у чарцы. Свет закруцiyся вакол мяне, дона… І сцiзорык, якi выпаy з маёй кiшэнi на каменныя плiты, пачаy дрыжэць i звiнець, i паволi паварочвацца… І я, малы недарослы невук, прыдатны толькi на тое, каб таyчы зёлкi для майго сiньёра аптэкара, назаyсёды зразумеy, што ёсць сiлы, якiх мы не yсведамляем, але авалодаyшы якiмi, можам рабiць цуды.

– Пан лекар, а вы маглi спынiць наш карагод?

Бернацонi yздрыгнуy i паглядзеy на дзяyчыну з недаверлiвым здзiyленнем, быццам пытанне прагучэла з вуснаy статуi.

– Не, я не маю моцы абрынуць чалавека y цемру цi выцягнуць з цемры на святло. Гэта – Божая воля. Але многiя апынаюцца y паyзмроку, на няпэyнай мяжы мiж святлом i цемрай. Вось тады…

Лекар абарваy сказанае i пасуровеy.

– Ты яшчэ слабая, дона… Ідзi y свой пакой i кладзiся y ложак. Я прышлю да цябе Марцэлю з адварам.

Стукат гадзiннiкаy пагрозна гучнеy, нiбыта наблiжалася карэта Смерцi, запрэжаная дванаццаццю жалезнымi коньмi…

Першае, што я зрабiла, калi прачнулася – паглядзела y акно. Гэта каб хутчэй забыцца пра свае цьмяныя i блытаныя сны y гатычным стылi. Але дробны восеньскi дождж – не самы лепшы пейзаж дзеля паляпшэння настрою.

У доме Аркадзевай удавы пра паскудны дождж i абрыдлыя лужыны на вулiцах забывалася адразу. Здаецца, гэты стыль называецца ампiр… Як у песнi Грабеншчыкова: «И золото на голубом…» Любяць жа нашыя багацеi гуляць у радавую арыстакратыю. На гэтым урачыстым фоне Лiля Баркун у чорнай сукенцы, шчыльна па фiгуры, выглядала як вiцэ-мiс прыгажосцi… Дагледжаная i пакрыyджаная, што не галоyная мiс. Цёмнае блiскучае «карэ» валасоy, тонкiя бровы ганарлiва выгiнаюцца, вусны дакладна абмаляваныя, i нiжняя губа ледзь заyважна наперад – прыкмета yладарнае натуры… І нiводзiн афiцыянт не наважыyся б падаць такой панi нават трохi астылую каву… У твар не лiне, але даб’ецца, каб нядбайны застаyся беспрацоyным.

Твар са звыкла нейтральным выразам… Дакладна такой яна была yчора на пахаваннi. Хiба пад вачыма напухла… Я, праyда, стаяла далёка, за спiнамi натоyпу, але чула, як жанчыны шапталiся, асуджаючы yдаву, што не плача, не галосiць. Цiкава, як яны з Аркадзем пазнаёмiлiся? У iх было рамантычнае каханне?

– Трэба, каб вы напiсалi за тры тыднi,– голас магнаткi дрыжэy, як у звычайнай кабеты y горы. Усё-ткi каханне было, вырашыла я. – Вось аванс…

Маладзён у элегантным шэрым касцюме з жалобнай стужачкай на рукаве падаy мне канверт. Удава адвярнулася да стала, на якiм у чорнай рамцы стаяy партрэт памерлага, прагаварыла:

– На сорак дзён збяруцца yсе, успомнiць Аркадзя… Ваш тэкст у друкарню трэба здаць праз месяц.

– Я пастараюся…

Лiля працягвала, гледзячы на партрэт:

– Усё павiнна быць так, як хацеy Аркадзь. Прыгожая гiсторыя пра вежу. Муж верыy, што яго продак быy рыцарам i баранiy ратушу ад ворагаy. І пра гэта каб згадвалася… Пра гадзiннiкi… Столькi грошай на тыя гадзiннiкi ляснулася! А я яшчэ сварылася… – Удава сутаргава yсхлiпнула – мне падалося, што зараз яна заплача, i чужое гора выплюхнецца перада мной, як гарачая кава з упушчанага кубка, абварыць, пазначыць чарнатой… І нi y якiм разе нельга адкаснуцца, захiлiцца. Але Лiлiя Пятроyна перамагла сябе i загаварыла зусiм па-дзелавому:

– Гадзiннiкi y пакоi на другiм паверсе. Іх фотаздымкi павiнны быць у кнiзе… Юрый, вы, як спецыялiст, усё i раскажыце пра iх шаноyнай Ганне. Алекс, праводзь.

…Яны стаялi ля сценаy пакоя з бела-залатымi шпалерамi, нiбыта старыя, параненыя рыцары, што вярнулiся з крыжовага паходу i патрапiлi на каралеyскi баль, дзе iх нiхто не памятае, у iхнiя подзвiгi не верыць, i iх iржавыя латы i пасечаныя цёмныя твары анiяк не стасуюцца з блiскучым прыдворным светам. Гадзiннiкi…

Але гэта yсё яшчэ былi пагрозныя рыцары часу… Іхняе маyчанне здавалася поyным дакору. І… я iх ужо калiсьцi бачыла. Гэтыя грувасткiя скрынкi з металу i дрэва, з дзiвоснымi фiгуркамi…

– Чаму яны такiя вялiкiя?

– Вялiкiя? – Юрась у сваiм старым чорным швэдары гэткi ж недарэчны тут, як i «рыцары часу», засмяяyся. На шчасце, ён зноy нагадваy нармальнага чалавека, у меру цiкаyнага i iранiчнага, i y ногi кiдацца мне не збiраyся. – Гэта на погляд сучаснага чалавека – вялiкiя… А на час свайго стварэння яны былi – як ноyтбук у параyнаннi з колiшняй ЭВМ, што займала цэлы пакой. Тады ж механiчныя гадзiннiкi толькi пачыналi yваходзiць у моду. Зазвычай карысталiся клепсiдрамi, вадзянымi гадзiннiкамi, або гнамонамi – сонечнымi… Былi нават пераносныя сонечныя, маленькiя, з яблык. Пясочныя таксама мелiся. Іх насiлi прывязанымi стужкай да нагi трохi нiжэй калена. Напэyна, гэта быy асаблiвы шык. Вогненныя гадзiннiкi yжывалiся…

– Гэта як? – не зразумела я.

– Свечкi з нанесенымi на iх дзяленнямi,– патлумачыy Юрась. – Нават у князя Вiтаyта y пакоях гарэла такая свечка – велiзарная, на цэлыя суткi… І калi згарала адно дзяленне – гэта значыць, прайшла гадзiна – слуга абвяшчаy пра гэта на yвесь палац…

Я падышла да гадзiннiка, падобнага да маленькага гатычнага храма. На цыферблаце з жоyтага металу – дваццаць чатыры дзяленнi, гатычныя лiтары замест лiчбаy…

– Ой, усяго адна стрэлка засталася… – пашкадавала я. Мой былы муж усмiхнуyся.

– Хiба не заyважыла – у iх усiх адна стрэлка. Гадзiннiкавая. Так было прынята. Хвiлi тады нiхто не лiчыy – навошта? Ну а простым месцiчам цi сялянам – якiя там механiзмы! Царкоyны звон ды свойскi певень… Калi напачатку 15 стагоддзя y многiх гарадах пачалi з’яyляцца вежавыя гадзiннiкi, велiзарныя, дарагiя, дыхтоyныя – гэта была падзея…. А такiя, пакаёвыя, якiя можна пераносiць, маглi сабе дазволiць толькi самыя багацеi.

– А адкуль iх, дванаццаць, узялося y Старавежскай ратушы?

Юрась схiлiyся ля бакавой сценкi аднаго з гадзiннiкаy, на якiм смешны чалавечак у кароне yкленчыy перад кашчавай постаццю з касой. Я зноy адзначыла, што левая палова твару майго былога y тонкiх шнарах, пры першым поглядзе амаль не заyважных.

– Вось гэта той, самы першы, Баркуноy гадзiннiк. Я яго рэстаyраваy. Зiрнi…

На чорным дрэве – выпалены надпiс: BERNACCONІ.

– На астатнiх гадзiннiках – тое самае, – патлумачыy Юрась. – Думаю, што менавiта па гэтым знаку можна адсачыць гадзiннiкi з вежы.

– Кляйно майстра? – Я з павагай правяла рукой па паверхнi, адпалiраванай часам, кранула жалезнага званара, якi рыхтаваyся yдарыць малатком у бронзавы звон, але, вiдаць, ужо колькi стагоддзяy так i не мог узняць свой малаток…

– Хутчэй, прозвiшча yладальнiка, – азваyся Юрась. – Гадзiннiкi – розных майстроy. Гэты, са смерцю i каралём – з Чэхii. А вось тыя два, адзiн са Святым Сямействам, другi з грыфонам – з Нюрнберга. Хто такi Бернацонi – я не ведаю. Але зразумела, што прывёз ён сюды свае гадзiннiкi, а вывезцi не змог. Схаваy у лёхах старавежскай ратушы. Аркадзь, дык той, вiдаць, гiсторыю Бернацонi раскапаy. Але чамусьцi мне нiчога не расказваy.

Я асцярожна дакранулася да блiжэйшага з гадзiннiкаy. На iм лёталi анёлкi з абсечанымi крыламi i вышчарбленымi тварыкамi – нiбыта перахварэлi страшнай сярэднявечнай хваробай. Каму яны адлiчвалi час? І цi шчаслiвы быy той час?

– Вось тут звесткi пра кожны экспанат, – акуратны малады чалавек з жалобнай стужкай на рукаве пiнжака працягваy празрыстую зялёную тэчку з паперамi.

«Чорны Ганс»… Гадзiннiк са шпiндзельным пускавым механiзмам, невядомы майстра, Любэк, 15 ст. Корпус букавы, разьба. Ударны механiзм – скульптура бронзавага званара. Цыферблат масянжовы. Гiры свiнцовыя на вяроyцы з авечых кiшак…»

– Што?.. – адарвалася я ад папераy.– Чаму з авечых кiшак?

– Таму што звычайныя вяроyкi расцягвалiся. А гэтыя – сама бачыш, дасюль цэлыя. І драyнiна бука – таксама трывалая, найчасцей яе майстры yжывалi.

«Святое Сямейства… Гадзiннiк механiчны… Невядомы майстра, Нюрнберг, 15 ст. Корпус букавы, разьба, пазалота…»

Раптам за дзвярыма пачулiся крокi i нечыя галасы. У пакой увайшла Лiля з усмешлiвым самавiтым панам у элегантным касцюме. Усмешка пана была вытрымана-спачувальная… Але сам ён больш быy падобны да шоyмэна – чарнявы, каржакаваты, як старасвецкая шафа з пукатымi дзверцамi, рысы твару буйныя, голас нiзкi, як дуда. Так i здаецца, што зараз схопiць цябе за рукаy i выцягне на сярэдзiну залы, адказваць на непрыстойна-жартаyлiвыя пытаннi… І мне неадольна захацелася схавацца за адзiн з гадзiннiкаy. Але было позна.

– Ганна Барэцкая! Якiя людзi! Юра-аська! Зноy разам, як на першым курсе! Малайцы!

– У нас з Анэтай проста дзелавая сустрэча, Вiталь Аляксандавiч, – нейкiм афiцыйным голасам паведамiy Юрый, нiбыта адхрышчваyся ад ганебнага yчынку. Мяне нават «зачапiла»…

– А-а, а я думаy, у цябе, так бы мовiць, рэзкi паварот жыцця… – расчаравана працягнуy госць, нiбыта збiраyся быць нашым сватам. – Ну, даражэнькiя, усё роyна рады вас бачыць.

Давялося вiтацца, выцерпець абдымкi i прапахлы тытунём i каньяком пацалунак у шчочку… Вiталь Янчын нiколi не адрознiваyся далiкатнасцю. Затое нiхто i не думаy зваць яго па бацьку, нягледзячы на рознiцу ва yзросце. Ён усiх – на «ты», i да яго – «Вiталь». І тады, калi ён выкладаy нам тэорыю журналiстыкi i баяy на лекцыi непрыстойныя анекдоты, i калi я рабiла з iм гутарку для сваёй газеты пра дабрачынную акцыю тытунёвай фiрмы, прадстаyнiком якой на Беларусi ён быy прыладзiyся. А пасля надрукавання гэтай гутаркi Вiталь абяцаy выдраць мае рудыя валасы i зрабiць з iх шчотку для yнiтаза… Яго фiрма закупiла для музея калекцыю карцiнаy. Я падчас уручэння моyчкi абуралася – набыта на грошы, якiмi нашыя людзi аплочваюць сваю згубную звычку! Але апiсала yсё сумленна. Ды пiльнае маё начальства выкрэслiла yсе згадкi пра падазроную фiрму. Атрымалася, што калекцыя карцiнаy з’явiлася y музеi нейкiм цудам. А мецэнаты прэс-канферэнцыю ладзiлi, журналюгаy шампанскiм паiлi… Зразумела, вiнаватай засталася я. Цяпер, падобна, на былых прэтэнзiях пастаyлены крыж.

– Ганначка стане пiсаць пра Аркадзя, так, Лiля? Цудоyны выбар! Гэтая дзяyчынка напiша, як мае быць! – каб не патрэба захоyваць жалобны выраз твару, жыццярадаснасць струменiлася б з Вiталя, як вада з рэшата. – А ты, Юраська, значыць, усё па-ранейшаму пакутуеш? Вось жа «пашанцавала» табе, беднаму…

Вiталь звяртаyся да майго мужа, як да цяжкахворага, змоyнiцкiм шэптам. Юрась збялеy i, апусцiyшы вочы, сказаy нечакана цвёрда:

– Гэта мая справа, Вiталь Аляксандравiч.

Я са здзiyленнем пераводзiла вочы з аднаго на другога, спрабуючы здагадацца, пра што гаворка.

– Ну, ну, не крыyдуй… Ты малайчына. Выпаy крыж – нясi… Ведама…

Апошняе прагучала трохi фальшыва. Я нiчога не распытвала пра асабiстае жыццё майго былога мужа, а тут, вiдаць, мелася нейкая таямнiца. Але мне не атрымалася на гэтым засяродзiцца. Удава абвяла рукой вакол.

– Вось яны, гадзiннiкi з вежы. Вiталь пацокаy языком:

– Ай-яй, даyнiна якая… Антыкварыят! Хаця y калекцыi Пятра Апанасавiча ёсць некалькi вельмi падобных. Ды вось хоць бы нядаyна з Польшчы прывёз цэлы фургон гадзiннiкаy – i вялiкiх, як гэтыя. І малых… Нават цыферблат ад вежавых…

Юрась шапнуy мне:

– Гэта ён пра Калыванава… Прэс-сакратаром у яго працуе.

Нiшто сабе прыладкаваyся! Калыванаy – расейскi магнат, меy тут сумесныя прадпрыемствы. Удава дужа зацiкавiлася пачутым:

– Аркадзь марыy, каб сабраць усе дванаццаць гадзiннiкаy! Наш былы выкладчык спачувальна пакiваy галавой:

– Пётр Апанасавiч твайго мужа вельмi паважаy. Не сумняюся, што, калi y яго калекцыi выявяцца патрэбныя экзэмпляры – падорыць. Шырокай душы чалавек…

Лiлiя Пятроyна перарывiста yздыхнула:

– Як было б цудоyна – сабраць усе дванаццаць, паставiць у вежы, i каб яны iшлi… Аркадзь мне тысячу разоy пра гэта казаy, а я не прыслухоyвалася…

Голас яе перарваyся. Госць спачувальна дакрануyся да яе пляча.

– Не плач, Лiля… Паспрабуем арганiзаваць… – i дастаy сотавы. Пасля нядоyгiх перамоваy радасна паведамiy:

– Я ж казаy – шырокай душы чалавек! Гадзiннiкаy старых у яго сотнi з дзве. І маленькiя, i большыя за гэтыя… Калi не знойдзем дакладна з вашае вежы – дык падбяруцца падобныя. Галоyнае, каб дванаццаць! І каб на вечарыне y памяць Аркадзя яны цiкалi!

Юрась запярэчыy:

– Можа не атрымаецца yсе адрамантаваць.

– Э! Не праблема! – Вiталь схаваy сотавы ва yнутраную кiшэню пiнжака. – У Пятра Апанасавiча y катэджы пад Старавежскам майстэрня па рамонце антыкварных аyтамабiляy. Апошнi вiск тэхнiкi – абсталявана. Гадзiннiкi, калi трэба, таксама там рамантуюць – з калекцыi y катэджы. А калi яшчэ ты, Юрась, возьмешся – дакладна адладзiм!

Лiля запытальна зiрнула на Юрася. Той пакруцiy галавою:

– Не ведаю… Пашкоджаныя скульптуры, вядома, за месяц не адновiш… Хiба збольшага. А механiзмы, у прынцыпе, тады рабiлi на вякi…

– Ну вось i бярыся неадкладна! – уладарна загаварыy Вiталь. – Фiгуры – бог з iмi, пасля дапрацуеш. Галоyнае – каб цiкалi. Якiх дэталяy не хапае – ты толькi намалюй, за суткi зробяць. Пяць тысячаy баксаy гарантую, калi атрымаецца. Вось што… Гэтыя скрынкi yсё адно трэба ставiць у вежу… Напачатку завязём iх у майстэрню, i Юрась разбярэцца, што да чаго, складзе «чароyную дванаццатку». Ён жа – майстар-цуда! І Ганначку з сабой возьмем – будзе там пiсаць, фатаграфаваць… Усе архiyныя дакументы, якiя трэба, даставiм. А на саракавiны yрачыста адчынiм у ратушы музей iмя Аркадзя Баркуна. Я праязджаy учора, зiрнуy – там ужо yсё амаль расчысцiлi, трэба толькi вокны зашклiць. Пятро Апанасавiч прафiнансуе. Дый мы yсе скiнемся. Усе ж пад Богам ходзiм… У Калыванава пару гадоy таму таксама нейкi гад страляy. Не любяць у вялiкiм бiзнесе сумленных людзей… Вось пра што пiсаць трэба было, – гэта Вiталь дакорлiва кiнуy мне на развiтанне.

Мы ехалi y звычайным гарадскiм тралейбусе, i раскоша Баркунова дома здавалася мне прыснёнай. За вокнамi мчалiся агнi начнога гораду, быццам згубныя балотныя агеньчыкi. Уяyляю, якiмi нечувана прыгожымi здаюцца гэтыя падсвечаныя фасады дамоy на сталiчным праспекце якой-небудзь дзяyчынцы з Аляхновiч, дзе yзiмку трэба вучыцца y школе, не здымаючы футра, а yвечары гэтая дзяyчынка стаiць разам з усiмi месцiчамi на чыгуначнай станцыi i выглядае, калi прывязуць цыстэрну саляркi, якая хоць на нейкi час верне цяпло y кватэры… А мiма, не спыняючыся, пралятаюць цягнiкi далёкага накiрунку, вокны якiх гараць нетутэйшымi прыветнымi агнямi… Як цiкава было б гэтай дзяyчынцы, якой магла б быць я, ехаць у гэтым тралейбусе вось тут, на задняй пляцоyцы, i разглядаць залiтыя святлом дамы…

Але я развучылася радавацца таму, што жыву y вялiкiм горадзе. Юрась зацята маyчаy, абапершыся локцямi на парэнчы i yглядаючыся y збягаючую назад блiскучую чорную стужку мокрага асфальту. Чорны швэдар на локцi зацыраваны… Няyжо так мала зарабляе сваёй рэстаyрацыяй, што на куртку сабе не агорае? Я ведала, што Юрасёy бацька памёр. Але ж нiбыта i рэстаyратары такога палёту не жабруюць… Напэyна, проста не сочыць за сабой. Так, немагчыма паверыць, што калiсьцi мiж мною i гэтым мужчынам былi нейкiя… iскры цiкаyнасцi.

Паyпусты тралейбус пагрукваy, нiбыта развальваyся. Я на хвiлю yявiла, што так можа выглядаць сучасны Харонаy транспарт. Вось прыпынiyся, каб прыняць у сябе новыя памерлыя душы…

Раптам Юрась азiрнуyся i yвесь напружыyся, i нiбыта мiж намi yпала нейкая сцяна. Ён пiльна глядзеy на дваiх, што yвайшлi y сярэднiя дзверы i yсаджвалiся на адно з абабiтых карычневым, скрэмзаным шматлiкiмi непаyналетнiмi пасажырамi дэрмацiнам, сядзенне. Высокая худая дзяyчына y чорным скураным плашчы i капелюшы i хлопец у джынсоyцы. Неахайныя пасмы валасоy амаль закрывалi яго твар. Пара была дзiyная. Не п’яныя, але рухалiся неяк нязграбна, нiбыта толькi што, пасля доyгага блукання, выйшлi з цемры сутарэнняy на сляпучае святло. Юрась iрвануyся да iх, нават нiчога мне не патлумачыyшы. Я бачыла, як ён схiлiyся над дзяyчынай, нешта цiха ёй сказаy, пасля пацягнуy за руку да дзвярэй. Я здагадалася, што хутчэй за yсё прысутнiчаю пры сямейнай разборцы, i з прыкрасцю адвярнулася.

– Адкаснiся… – голас дзяyчыны быy гучны, але нейкi санлiвы.

– Стэла, дадому! Уставай!

Бач, якi yладарны! Я зноy кiнула пагляд у iх бок… Юрась падвёy дзяyчыну да дзвярэй. Дзiyна, але хлопец, з якiм тая зайшла y тралейбус, нават галавы не павярнуy. І тут Юрасёва кабета паглядзела на мяне… Божа, якая прыгажосць! Эльфiйская князёyна… Твар бледны, як парцаляна, i худы, з тонкiмi рысамi, вочы вялiзныя, блiскуча-цёмныя… І чорныя прамыя пасмы валасоy звiсаюць з-пад капелюша, нiбыта невыпадкова, а нейкi мастак доyга падбiраy, як iх укласцi, каб падкрэслiць незвычайную, нейкую трагiчную i хваравiтую гожасць уладальнiцы. Я глядзела на yсе вочы, забыyшыся на прыстойнасць. Тралейбус спынiyся. Дзяyчына yсмiхнулася – горкай, iмгненнай усмешкай, i выйшла y ноч i восень, у суправаджэннi yнуранага, напружанага Юрася, якi, дарэчы, нават i не зiрнуy у мой бок…

Я нiколi не зайздросцiла дзяyчатам, якiя былi прыгажэй за мяне.

Зайздрасцi не было i цяпер. Але… нейкая туга. Так, дзеля гэткай жанчыны можна сцярпець усё… І дараваць здраду, i цярплiва дабiвацца кахання. А мне застаецца гэты паyпусты тралейбус, мокры асфальт, што ляцiць за вокнамi, быццам чорная рака, i yсе лiстапады, па якiх я буду блукаць – сама, сама, сама…

Белы анёл бiyся y вiтражнае акно, адчайна прасiyся y пакой. Напэyна, гэта была проста птушка, скрозь слюдзяныя падфарбаваныя пласцiнкi можна было разгледзець толькi што белая. Але y тым паyсне, у якiм жыла Анэта, чаму б не з’явiцца анёлу? Вокны адчыняць забаранялася. Але анёлам адмаyляць нельга. І нават птушкам – бо гэта стварэннi Божыя. Шыбы з цяжкасцю паддалiся… Над галавою Анэты iмклiва праляцела нешта светлае… Дзяyчына не разгледзела крылатага госця, бо ад струменю свежага паветра, што yварваyся з вулiцы, галава закружылася так, нiбыта вярнуyся шалёны карагод. Анэта мiмаволi падалася наперад, ухапiлася за падаконне, каб не yпасцi… Горад ляжаy перад ёю, нiбыта скалечаны вой. Чорнае голле дрэy (няyжо такая позняя восень?)… Дым ад вогнiшчаy… Зусiм няма людзей… А яшчэ нядаyна на гэтай плошчы вiраваy стракаты натоyп. Якi крык падымаyся, калi на плошчы збiралася капа – сойм, каб вырашыць нешта важнае. Вароны тады не наважвалiся i блiзка падлятаць да горада. А y звычайныя днi тут можна было пачуць самую розную гаворку, i выбраць сабе y шматлiкiх лаyках з вясёлымi навязлiвымi гандлярамi каралi з чэшскага шкла або персiянскую хустку, пералiвiстую, як вясёлка. Старыя бурчэлi – маладая паненка добрага роду бегае па горадзе адна. Але гарэзе Анэце, адзiнай дачцэ пана Варавы Ляскевiча, дазвалялася больш, чым яе сябрынькам. Татусь звык размаyляць з ёю як з роyнай, i Богуш не стаy бы замыкаць сваю «белагаловую» ад гасцей, як пан войт. Праyда, войтава жонка, чарнабровая маскавiцянка Марыя, сама хавалася, калi y дом прыходзiлi мужчыны. Войт Марка Доyмель, бацькаy добры сябра, апраyдваyся – у такiх звычаях вырасла. Варта было паглядзець на пачварныя yборы тае Марыi, што рабiлi яе падобнай да вялiзнай падушкi – нi шыi не вiдаць, нi стану – каб зразумець, што за звычаi y ейнай Масковii. Войцiсе ж такое апрануць, як тутэйшыя шляхцянкi носяць – грэх.

Анэта любiла выбiраць сабе yборы… Яны з Богушам зараз хадзiлi б па гэтай плошчы разам, i яна купляла б сабе падарункi да вяселля. Тонкi ядваб, зялёны, як першае бярозавае лiсце… Гафтаваныя перлiнамi чаравiчкi, у якiх гэтак вольна бегаць-слiзгаць па нацертай воскам да вадзянога бляску падлозе… Рукавiчкi са срэбнага дзiвоснага футра… Богуш нi y чым ёй не адмаyляy. Навошта даражыцца, калi заyтра цi нават сёння на горад могуць напасцi крымчакi, цi шведы, цi маскоyцы, i знiкне кароткая радасць… Богуш заyсёды бiyся y першых шэрагах, яе слаyны рыцар… І ейная зялёная стужка была y яго на шлеме. Іх каханне i нарадзiлася y бойцы… Богуша i Анэту сасваталi яшчэ малымi. Але дзяyчына зусiм не была y захапленнi ад задзiрастага хлапчука з непакорлiвымi цёмнымi вiхрамi…

Ён паехаy у Кракаyскi yнiверсiтэт, вярнуyся… У стракатых штанах i дзюбастых чаравiках са званочкамi на насах. З плоймай лацiнскiх выказванняy, якiя yстаyляy да месца i не. На бацькавы yгаворы Анэта капрызiла: «Не хачу замуж за гэтага боyдзiлу! З яго ж усе смяюцца!»

Пад сцены Старавежска прыйшлi татары. Да Вялiкага князя паслалi па дапамогу. Але пакуль княскае войска падыдзе, даводзiлася спадзявацца толькi на свае сiлы. Богуша прынеслi y ратушу, дзе зладзiлi лазарэт, калi напад быy ужо адбiты. Вялiкi князь так i не прыслаy войска y непакорлiвы горад, што не прымаy ягонага войта i заключаy гандлёвыя дамовы з ягонымi ворагамi. Ганец вярнуyся са словамi: «Каму служыцьме, у таго i дапамогi прасiцьме».

А Старавежск не служыy нiкому.

Паважныя воi расказвалi пра геройствы маладога Радчыца i шкадавалi, што такi добры ваяр памрэ. Анэта нахiлiлася над параненым… Ён быy зусiм бледны, валасы прылiплi да скрываyленага лба. Раптам веi задрыжэлi, блiснула сiнь вачэй… Ён пазнаy яе. І… паспрабаваy усмiхнуцца. Каб падбадзёрыць сваю палахлiвую дзяyчынку. «Не плач, Анэта, а то жабы y пакоi развядуцца». Яна хутчэй адгадала, чым пачула яго yлюбёную дражнiлку.

І yспамiн пра тую yсмешку на збялелых ад болю вуснах дасюль прымушае сэрца сцiскацца…

Тады ён выжыy… Было кароткае шчасце. Анэта ведала – Богуш абраy бы лепей смерць ад варожага мяча, чым ад хваробы… Але панi Смерць дыспутаy не ладзiць.

Няма болей Багуслава Радчыца…

Сцелецца над брукаванкай горкi дым, карычневая лiстота yжо не шасцiць, прыбiтая дажджамi да зямлi. Толькi дзiyныя застрашлiвыя постацi вартаyнiкоy па краi плошчы. Захутаныя y цёмныя плашчы, што напiнаюцца зброяй, твары да вачэй абвязаныя белымi палотнамi – як у сарацынаy…

– Анэ-эта-а! – зноy мсцiцца далёкi голас Богуша… Цёмныя постацi yнiзе зварухнулiся, зрушылiся…

Моцныя рукi адштурхнулi дзяyчыну ад акна.

– Дурное дзяyчо! Пошасць прыходзiць з паветрам!

Бернацонi злосна зачынiy шыбы, нiбыта за iмi стаiлася сама смерць. Шоргат крылаy прымусiy яго азiрнуцца. Белы голуб сеy на плячо лекара. Анэта са здзiyленнем убачыла, што суровы твар iтальянца прасвятлеy ад радасцi. Бернацонi схапiy птушку, нешта адвязаy ад яе лапкi, няyважна падкiнуy птушку yверх, i тая, спалохана пакружляyшы, села на адзiн з гадзiннiкаy… Анэта здагадалася, што голуб прынёс чаканыя весткi. Можа, ад самога Вялiкага князя. Вiдаць, бедная птушка зблудзiла y смярдзючым дыме i не даляцела да адмысловага акенца на гарышчы. Але yсё-ткi шкада, што прыляцеy не анёл.

Раптам Бернацонi раздражнёна yскрыкнуy:

– Маледэтта! Я мушу гiбець тут аж да пачатку посту! Ну якi ёлуп увёy у вушы Яго Вялiкасцi, што гэтае панiшчанае, няшчаснае мястэчка мае волю да супрацiву! Ды тут яшчэ сто гадоy не будзе моцы нават зладзiць начную варту! А, гэта, вiдаць, Яго правялебнасць, шаноyны бiскуп, пастараyся…

Анэта скаланулася. Чужынец казаy пра яе горад, пра яе yлюбёны, вольны Старавежск.

– Наш горад аджыве! – дачка радцы не магла змаyчаць. – І пошасць была. І пскавiчы нас палiлi, i крымскi хан… Старавежск можна паранiць. Але нельга забiць.

Бернацонi прымружыy вочы, нiбыта дзяyчына знаходзiлася ад яго далёка-далёка.

– Вось як, бамбiна… Ты любiш свой горад? Магчыма, ты любiш яго нават так, што можаш за яго памерцi?

Анэта з выклiкам паглядзела y цёмныя вочы лекара.

– Многiя больш вартыя за мяне аддавалi жыццё за гэты горад. У вачах iтальянца не заyважалася насмешкi.

– Так, дона, так… Велiчыня чалавека суразмерная таму, за што ён здольны памерцi. Гэта можа быць усяго толькi ягоны дом, з нажытымi iм дабром i дзецьмi, з улюбёнай ружовашчокай матронай, а можа быць – ягоны народ… Яго вера… Яго Гасподзь… Калi ж нехта больш за yсё на свеце даражыцца сабою – ён такi малы, што вочы Неба абмiнаюць яго, як нявартую парушынку… У цябе вялiкая душа, дона.

Лекар адышоyся i працягваy разважаць, нiбы спрачаючыся сам з сабою:

– А вось усё чалавецтва… Якое ёсць, якое будзе. Стракатае, забыyлiвае, асуджанае знiшчаць самое сябе, як скарпiён у коле вуголляy… Цi варта памiраць за чалавецтва? Хiба можна ашчаслiвiць яго – усё? А, дона?

Анэта спалохана пацiснула плячыма – у такiя хвiлi Бернацонi нагадваy ёй вар’ята…

– Не ведаеш? Вось i я не ведаю… Калi для адных гэта будзе шчасцем, для другiх – жахам… Няхай ашчаслiyленых станецца больш… Але, магчыма, тыя, хто застаyся y абдзеленай меншасцi, больш вартыя? Адзiна вартыя? – Лекар падышоy да гадзiннiка з фiгуркай смерцi, што адсякае галаву каралю, дакрануyся да застылага y жаху бронзавага yладара, якi yкленчыy перад страшнай госцяй. – Калi я толькi яшчэ вучыyся лекаваць, i замест залатога ланцуга на маёй шыi заyсёды матлялася хустачка чарговай прыгожанькай сiньёры, што засумавала y высакародным замужжы, – вох, якi я быy блазнюк! – я засвоiy, што часам, каб выратаваць чалавека, трэба адняць ад яго цела невылечна хворую частку. Гэта балюча, i чалавек застанецца калекам… Але ён будзе жыць. Здараецца, варта пазбавiцца добрага, разумнага, памяркоyнага караля, каб яго народ змог паyстаць супраць ворагаy. Пральецца шмат крывi, але краiна ажыве. А калi дзеля шчасця краiны належыць ахвяраваць адным горадам… Гэта праyдзiва? А, дона?

Анэта разумела, што ад яе не чакаюць адказу. Разважаць пра такiя складаныя рэчы з дзяyчынай… Але яна адказала.

– Гэта бязбожна!

– Вось як? – Бернацонi быy угневаны. – Не табе судзiць. Мая любая Італiя ляжала y руiнах, таму што кожны горад хацеy быць асобным каралеyствам, i yсе ваявалi з усiмi.

Але Анэта крыкнула, нiбыта глыток свежага паветра вярнуy ёй былыя сiлы, аж галуб спалохана yзляцеy пад скляпенiстую столь.

– У нашым горадзе жылi шчаслiвыя людзi! Мы нiкога не чапалi. Толькi баранiлiся. Гасподзь выпрабоyвае нас, але не дасць знiкнуць! Я не хачу болей слухаць вашыя гадзiннiкi! Я хачу выйсцi з вежы! Можа быць, нехта з маёй сям’i жывы…

Так, яна больш не сядзе сярод яго гадзiннiкаy, ад голасу якiх то млосна, то непрыстойна весела, нiбыта ад чары вiна… А лекар пытаецца пра яе адчуваннi i нешта падлажвае y хiтрых механiзмах… Дае выпiць адвар… І зноy заводзiць гадзiннiкi.

– Нiхто, акрамя смерцi, не чакае цябе, – лекар гаварыy вельмi спакойна. – Ты застанешся тут, пакуль не прыедзе новы войт, прысланы князем. Тады я перадам цябе пад ягоную yладу. А зараз – час пiць адвар…

У пакой, нiбыта падслухоyвала пад дзвярыма, увайшла рыкуння, ключнiца Марцэля, высокая немаладая кабета з тварам, нiбыта выразаным з дрэва, з глыбока запалымi вачыма, падала дзяyчыне кубак з чырвонага венецыянскага шкла. Чырвоны колер мусiy дадаваць сiлы зёлкам.

– Не!

Бернацонi толькi прыyзняy бровы.

– Той, хто адмаyляецца лячыцца – грашыць, бо лекара стварыy Бог. Пi!

– Не буду! Ад вашых напояy я нiбыта y воблаку…

– Ты што, думаеш, я цябе атручваю? – усмiхнуyся лекар. – Глядзi…– Ён адпiy з кубка. – Бачыш? Гэта yсяго толькi зёлкi. Ну!

Марцэля паднесла кубак проста да вуснаy Анэты, зiрнула ненавiсна… Адкуль гэтая нянавiсць? Дзяyчына адчула: не вып’е – увальюць у рот… Як вар’ятцы… Прысмак чорнай арабiны… Звязвае y роце…

– Правядзi сiньярыту y яе пакой.

Анэта павольна рушыла y маленькi пакойчык, хутчэй – нiшу, завешаную цяжкiм сiнiм палатном, якая межавала з гасцёyняй. Услед даляцеy вясёлы голас лекара:

– Ты яшчэ не з усiмi маймi гадзiннiкамi пагутарыла, донна!

– Не хачу-у-у!

– Не хачу-у-у!

Эльфiйская каралеyна па iменi Стэла адчайна, як спалоханае дзiця, тузанула Юрася за рукаy.

– Ты нiкуды не паедзеш!

Я сядзела y машыне Вiталя Аляксандравiча, якая мусiла адвезцi нас у Калыванаyскiя yладаннi, да старавежскiх таямнiцаy, i рабiла выгляд, быццам мяне больш за yсё на свеце цiкавiць шэрая цагляная сцяна за акном. Чаго кабета yсхадзiлася? Можа, да мяне раyнуе? Каб яна ведала, наколькi беспадстаyна. Юрась мiж тым пакорлiва выйшаy з салона. Нешта не памятаю, каб ён гэтак жа слухаyся маiх капрызаy. Я зiрнула. Яны стаялi наводдаль, абодва y чорным, як дзве пацямнелыя ад часу статуэткi на засланым залацiстым абрусам стале. Юрась нешта гаварыy, супакойваy, гладзiy жонку па блiскучых, як чорны шоyк, валасах, а Стэла yсё гэтак жа адчайна чаплялася за яго. Нарэшце спадар рэстаyратар палез у кiшэнi сваёй паношанай курткi, дастаy грошы… Стэла прагна схапiла iх, палiчыла… І зноy нешта адчайна загаварыла. Юрась адмоyна пакруцiy галавою. Раптам жанчына замахнулася на яго, Юрась перахапiy яе тонкую руку, здавалася б, занадта далiкатную нават для таго, каб рваць кветкi… Мiнакi пачалi зацiкаyлена азiрацца. Я разгублена назiрала за брыдкай дзеяй.

– А нiчога не паробiш, – меланхалiчна пракаментаваy Вiталь, якi сядзеy наперадзе, побач з шафёрам, маyклiвым маладым чалавекам у скуранцы, з чорнымi прылiзанымi валасамi i вузенькiмi вусiкамi на манер акцёраy нямога кiно. – З такiмi хоць па-добраму, хоць па-злому – вынiк адзiн…

Кiроyца няспешна азiрнуyся, ацанiy сiтуацыю – вiдаць, паедзем не хутка, уздзеy навушнiкi плэера i загайдаyся y толькi яму чутным бадзёрым рытме. Маyляy, мая справа маленькая, разбiрайцеся, паны, самi.

А Юрась раптам прыцiснуy да сябе Стэлу, якая рвалася з яго рук, i моцна пацалаваy… Яна прыцiхла, абхапiла яго тонкiмi рукамi… Потым Юрась крыкнуy у бок машыны:

– Пачакайце мяне хвiлiнаy дваццаць!

І павёy некуды сваю нервовую прыгажуню.

– І навошта гэта яму? – шчыра азваyся Вiталь. І распавёy мне гiсторыю Юрасёвага шлюбу.

…Мой былы муж не любiy журналiстыку, затое цягнуyся да мастакоyскага свету, як грэшнiк да крыжа. Вось у адной вясёлай майстэрнi, сярод недамаляваных карцiнаy i старажытнай керамiкi Юрась i напаткаy сваю Стэлу. Таленавiтую i дзiyную. Будучы рэстаyратар – ён вучыyся на другiм курсе вучэльнi – не спяшаyся сыходзiць з майстэрнi, якая i належала чароyнай Стэле – бацька, вядомы мастак, паспрыяy. Настрой гаспадынi мiж тым сапсаваyся. З ейных цёмных самотных вачэй без дай прычыны палiлiся паэтычныя слёзы… Астатняя публiка неяк вельмi хуценька разбеглася… Мусiць, ведалi, якi «цырк» пачнецца. І Юрась атрымаy задавальнення напоyнiцу. Наркаманка са стажам у час «ломкi». Калi Юрась зразумеy, што за лекi вытанчаная Стэла збiраецца yпароць сабе y вену, учынiy «мудра» – выхапiy шпрыц ды выкiнуy праз акно. Мастачка паспрабавала адправiцца yслед за сваiм «ратункам»… Юрась з апошнiх сiлаy утрымлiваy яе на падаконнi, а прыгажуня несамавiта лаялася… Ды яшчэ трапiyся ёй пад руку мастыхiн – вострая металёвая лапатка, якой счышчаюць фарбу з халста… Вось так i yпрыгожылiся твар i рукi майго былога мужа шнарамi.

Дзесьцi пад ранiцу дзяyчына апрытомнела… І што першае зрабiy Юрась, парэзаны вострым лязом, як пасля бойкi з тузiнам адмарозкаy? Правiльна, прапанаваy выйсцi за яго замуж. Ясна, чаму: збiраyся стаць выратавальнiкам. Але нават гэты легкадумны рамантык не yяyляy, з чым сутыкнецца.

Ён пераспрабаваy усё. Звычайных дактароy i гiпнатызёраy, вазiy да святароy, аднойчы yгаварыy пажыць разам у скiце дзесьцi y Карэлii… Але вера мелася толькi y iм. Звярнуyся аднойчы i да былога выкладчыка. Вiталь якраз ладзiy чарговую рэкламную кампанiю свайго гаспадара – хоспiс ды наркалагiчны цэнтр.

– Нiхто ёй не дапамог i не дапаможа, – зазначыy мой суразмоyца. – А без «дозы» загнецца… Вось Юрась i зарабляе на «дурноту».

– Ён купляе жонцы наркотыкi?!! – жахнулася я. Вiталь меланхалiчна пацiснуy плячыма:

– Калi не выбрацца з балота, застаецца квакаць. А шкада хлопца! Светлая галава, хаця з дзiвацтвамi. У палiтыку палез, калi гэта было яшчэ модна. За адным апазiцыянерам партфель насiy… Пасля пасварыyся… Каб яму добрага дарадчыка ды кiраyнiка – абапiраючыся на такiх людзей, адказных, палкiх – шмат можна дасягнуць. Але ж вось – згас чалавек, звузiyся… Я такiх лёсаy шмат бачыy.

Ад пачутага мне зрабiлася нiякавата. Нiколi не мела блiзкiх стасункаy з наркаманамi. Ведала, што y Менску яны збiралiся y кавярнi «Пiнгвiн», цяпер пераробленай у безаблiчную рэстарацыю з марскiм назовам. А мой сябра паэт вадзiy мяне па маленькiх кавярнях… Я запомнiла з неахайнай купкi заyсёднiкаy «Пiнгвiна» дзяyчыну з нiбыта размытымi дажджом рысамi твару, у якой хiпоyскую павязку на галаве yпрыгожвалi рыбацкiя мармышкi. Вочы y дзяyчыны з мармышкамi былi светлыя, i здавалася, з нейкай празрыстай плёнкай… Сябра грэблiва патлумачыy: «наркаманка». Але да Стэлы грэблiва ставiцца я не магла.

Юрась моyчкi сеy у машыну. У яго быy такi твар, што y мяне скаланулася сэрца. Як ён яе кахае… А чаму не? Хворых i няшчасных, ад каго адны клопаты, часам кахаюць куды глыбей i адданей, чым здаровых ды yдалых.

Кiроyца yсё гэтак жа моyчкi зняy навушнiкi i завёy машыну. Я так i не зразумела, чуy нашы размовы гэты прылiзаны хлопец, або не? Ідэальная прыслуга.

Калыванаyская сядзiба, як я i чакала, была абкружаная высозным бетонным плотам. Сосны палахлiва спынiлiся перад iм раyнюткiм шэрагам. Можа, гэта рэшта «савецкага» выхавання, але да такiх платоy у мяне трывалая агiда… А калi бачу, як перада мной бязгучна раз’язджаюцца жалезныя вароты, ахоплiвае дурны дзiкi страх – нiбыта штурхаюць у турэмную камеру…

Восеньскi дзень кароткi, яго твар ужо цямнеy ад стомы. Але пейзаж за жалезнымi варотамi быy падсвечаны нiзкiмi – нiбыта для гномаy – круглымi лiхтарамi, i бачыyся выразна i адначасова прывiдна. Рэшткi старой брамы… Дзве мармуровыя багiнi па абодва бакi дарогi вартуюць прысаду; адна трымае y руцэ алiyкавую галiнку, другая – меч. Але час адняy у велiчных каменных постацяy антычны бляск. У адной багiнi не хапала рукi, у другой адбiты нос… Здавалася, што па гэтых абшарпаных, патрэсканых статуях абавязкова поyзаюць смаyжы…

Я не магла пазнаць, што за дрэвы сашчапiлi y прыцемку над дарогай свае пазбаyленыя лiсця густыя галiны – нiбыта ведзьмiныя валасы, выпрастаныя ветрам i залiтыя святлом поyнi. Але гэтым волатам, вiдаць, была не адна сотня гадоy. Фары машыны высвечвалi каржакаватыя сiвыя ствалы. Мы ехалi зусiм павольна, i мяне yразiла цiшыня вакол… Нiшто сабе маёнтак! Раптам паказаyся яшчэ шэраг статуй. На п’едэсталах узвышалiся постацi, падобныя да рымскiх iмператараy. Гэтыя скульптуры яшчэ больш пацярпелi ад часу. На некаторых пастаментах засталiся толькi ногi невядомых герояy… Дарога вiльнула yбок, i я нарэшце yбачыла рэзiдэнцыю пана Калыванава. Не падобна да жытла алiгарха. Двухпавярховы дом з чатырма калонамi, з вострым дахам i вежамi па кутах. Зусiм не цацачная падробка, на якiя я нагледзелася. Гэты будынак паглядаy на нас нiбыта з-пад старасвецкага капелюха – гэткi састарэлы, але yсё яшчэ ганарысты шляхцюк…

– Людвiсарава, – шапнуy мне Юрась.

Вось яно што… Маёнтак славутых магнатаy… А я лiчыла, што ён зруйнаваны. Праyда, непадалёк у прыцемку бялелi самотныя калоны, нiбыта разгубленыя тым, што больш не трэба падтрымлiваць цяжар даху… Вiдаць, новыя гаспадары аднавiлi толькi частку палаца.

Але yнутры дома нiчога не нагадвала пра старасвеччыну. Пунсовыя дываны, белыя сцены, а на iх – яркiя i стракатыя, нiбыта спаднiцы аперэтачнай Сiльвы, пастэлi y металёвых рамках. Ды яшчэ мёртвае зыркае святло лямпачак, падобных да вачэй робата.

– Ну, вось i дома! – Вiталь Янчын шырока разводзiy рукамi, нiбыта yсё бачанае належала яму. Двое мужчынаy у аднолькавых швэдарах колеру кавы з малаком i з аднолькавымi квадратнымi скiвiцамi i пляскатымi баксёрскiмi насамi ветлiва yсмiхалiся. Той, што быy вышэй, з кароткiмi рудымi валасамi, паказаy рукой налева.

– Вось па тым калiдоры вашыя пакоi. Вячэра а восьмай, гаспадар абяцаy прыехаць, так што пазнаёмiцеся.

Голас яго нагадваy трамбон, на якiм звар’яцелы музыка спрабаваy сыграць партыю флейты. Такiм голасам добра крычаць: «Выходзiць па аднаму! Рукi за галаву!» Другi мужчына, каржакаваты i чарнявы, гэтак жа ветлiва дадаy:

– Уладкоyвайцеся, i што трэба для працы – адразу нам кажыце. Дамовiлiся? Я – Анатоль. А гэта – Ігар.

У пакоi мелiся кандыцыянер i камп’ютар. Але мне было так трывожна, што замест таго, каб раскласцi прывезеныя рэчы, падпарадкаваць сабе чужую прастору, я проста села на канапу, пакрытую белай атласнай коyдрай, i так i праседзела амаль гадзiну, перабiраючы y думках падзеi апошняга часу, нiбыта пацеркi з чорных перлiнаy… І я амаль жадала, каб нiтка, што звязвала iх, парвалася, i нешта назаyсёды згубiлася y безданi забыцця. Але нiтка часу рвецца толькi разам з жыццём.

Другi паверх выглядаy зусiм iначай, чым першы. Вiдаць, наверсе былi панскiя пакоi, а yнiзе – для «абслугi». У панскiх стаяла антыкварная мэбля, на сценах – дываны, на iх – зброя… А y сталовай – абедзенны стол з матавага цёмнага металу, i нават без абруса. Адны сурвэткi, звязаныя з тонкiх iльняных нiтак. У металёвай паверхнi люстравалiся лямпачкi, i здавалася, што посуд зараз паплыве. А на мне замест вячэрняй сукенкi – стары швэдар… Добра, што i Юрась выглядае гэткiм жа «бедным сваяком». Затое, у адрозненне ад мяне, пра гэта зусiм не думае.

– Гэта праyда, Ганна, што вы можаце прачытаць за гадзiну пяцьсот старонак тэксту?

Голас Пятра Калыванава быy гэткi ж рэзкi, востры, як аблiчча. Расейскi магнат нагадваy мне, як нi дзiyна, Скарамуша – драyляную ляльку з iтальянскага вулiчнага тэатра: нос i падбароддзе – як шчыпцы, чорныя вочы маленькiя, але жудасна пранiзлiвыя, валасы зачасаныя назад – толькi стракатага раздвоенага каyпака не хапае. На экране тэлевiзара магнат выглядаy больш мажным, прыемна паyнаватым, скрадвалася вуглаватая, небяспечная вастрыня. Вакол гэтага чалавека нешта адчувалася… Сказаць – «сiла» – неяк па-джэдаеyску… Сказаць «харызма» – па-газетнаму… Цяжка было yявiць, што з iм можна спрачацца. Аднак ён нечакана шмат ведае пра мяне…




Конец ознакомительного фрагмента.


Текст предоставлен ООО «ЛитРес».

Прочитайте эту книгу целиком, купив полную легальную версию (https://www.litres.ru/ludm-la-vana-na-ruble-skaya/nochy-na-plyabanskih-mlynah-zbornik/?lfrom=30440123) на ЛитРес.

Безопасно оплатить книгу можно банковской картой Visa, MasterCard, Maestro, со счета мобильного телефона, с платежного терминала, в салоне МТС или Связной, через PayPal, WebMoney, Яндекс.Деньги, QIWI Кошелек, бонусными картами или другим удобным Вам способом.


