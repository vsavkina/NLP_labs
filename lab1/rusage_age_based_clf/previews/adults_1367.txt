Сутарэннi Ромула (зборнiк)
Людмiла Іванаyна Рублеyская


Бiблiятэка Саюза беларускiх пiсьменнiкаy «Кнiгарня пiсьменнiка» #26
Два новыя раманы Людмiлы Рублеyскай: «Забiць нягоднiка, альбо Гульня y Альбарутэнiю» i «Сутарэннi Ромула» атрымалi шырокi розгалас у грамадстве. Іх звязвае тэма сталiнскiх рэпрэсiй супраць беларускай творчай iнтэлiгенцыi, а таксама тое, што дзеянне адбываецца i y сучаснасцi, i y мiнулым, раскрываючы тэму гiстарычнай памяцi. Прозе Л. Рублеyскай уласцiвы псiхалагiчная глыбiня, эпiчнасць, фiласофскi роздум i напружаны сюжэт, а таксама спроба сфармуляваць беларускую нацыянальную iдэю.

За раман «Сутарэннi Ромула» y 2011 годзе пiсьменнiца стала лаyрэатам прэмii iмя Францiшка Багушэвiча.





Людмiла Рублеyская

Сутарэннi Ромула





© Рублеyская Л. І., 2012

© ГА «Саюз беларускiх пiсьменнiкаy», 2012

© ПУП «Кнiгазбор», 2012

© Распаyсюджванне. ТАА «Электронная кнiгарня», 2016



* * *


Ён ведаy, што iншай працы y яго yжо нiколi не будзе. Занадта шмат бачыy i чуy за апошнiя гады. Такi, як ён, можа толькi падзялiць лёс тых, каго лячыy у турэмнай бальнiцы.

«Лячыy»… Звычайныя словы y ягоным цяперашнiм жыццi набывалi новы злавесны сэнс. Нiбыта пачварна скажалiся абрысы прадметаy, якiя yпалi y брудную цвiлую лужыну: што там паблiсквае на дне – лыжка? Скальпель? Абцугi? Паламаныя акуляры?

Лекар пацяжэлай рукой прысунуy да сябе жалезны кубак – той шоргнуy па сталешнiцы, як гераiчны пратэз iнвалiда грамадзянскай вайны аб брукаванку. Та-ак, гэта табе не бардо y крышталёвым келiху рэстарана менскага гатэля «Еyропа» ды пад гранне венскага дамскага аркестра… Зрэшты, ён тады быy зусiм юны, i даваенна-рэвалюцыйныя yспамiны расплываюцца y памяцi вясёлкавым туманам.

Затое гэты жалезны, пагнуты кубак са спiртам – дужа рэальны.

Лекар паднёс кубак да вуснаy, не адрываючы пагляду ад падлогi, нiбыта шэрыя маснiцы, раздзеленыя тонкiмi палоскамi гразi, былi ягоным ратункам. Роyныя, падагнаныя адна да адной, пакорлiвыя i надзейныя. Узор для грамадства новага тыпу.

Спiрт звыкла апёк горла. Свет закрыyся, як ракавiнка, з якой дасталi перлiну.

Падалося цi не, што цёмныя роyчыкi памiж маснiцамi рассунулiся i адна з маснiцаy стала шырэйшай за iншыя на два пальцы?

Уздзеянне алкаголю на мазгi i ягоныя сiмптомы… Ён усё яшчэ памятаy нешта са сваёй прафесii. Хаця навошта? Усё, што ад яго патрабавалася, – не вылечыць, а зрабiць так, каб вораг народа мог зноy адчуваць боль – i гаварыць. А значыць, крычаць, благаць, вiшчаць, гарлаць, стагнаць, верашчаць… А таксама малiць, прасiць, запэyнiваць, згаджацца – i называць, называць, называць… Імёны, адрасы, заданнi…

Часам каты прыносiлi y турэмную бальнiцу непрытомных вязняy, нiчога не тлумачачы, але з такiмi паганымi i грэблiвымi yсмешкамi, што лекар адразу разумеy: давядзецца самому здагадвацца, як напаyжмурыка катавалi, бо нават каты не хочуць гэта агучваць. Словы – гэта ж з чалавечага свету. А тое, што яны толькi што рабiлi, – нават не быдлячае, а… Жывёлы не могуць вытвараць тое, што адно з адным людзi.

У лекара дасюль пачыналi дрыжэць рукi пасля такiх абследаванняy.

Да чаго каты былi вынаходлiвыя! Божа мой, ды калi б хоць доля тае вынаходлiвасцi людзям, якiя прыдумваюць новыя лекi…

На хвiлю лекар адарваy позiрк ад маснiцаy, адсалютаваy жалезным кубкам вусатаму партрэту на сцяне з зялёнымi, як раска на паверхнi дрыгвы, шпалерамi, адсёрбнуy…

Гэта yжо падобна да праyдзiвых глюкаy. Падазроная маснiца зрабiлася шырэйшай за суседнiя yжо на цэлую даланю. Цi ён проста раней гэтага не заyважаy?

Лекар быy яшчэ не стары. Прыемны iнтэлiгентны твар, высокi белы лоб, iранiчны выгiн броваy i асаблiвая, даверлiва-датклiвая, складка вуснаy… З якой шалёнай надзеяй пазiралi на яго вочы скалечаных людзей! Але побач пiльна пазiралi iншыя вочы – так званых «калегаy». І лекар, «аскалёпак старога рэжыму», прывучыyся глядзець на сваiх пацыентаy, як колiсь ягоныя сярэднявечныя сабраццi па цэху на пракажоных. Падлеглыя смерцi, праклятыя, амаль што не людзi… І яшчэ горш – часам яго самога змушалi быць катам. А клятвай Гiпакрата заставалася выцерцi вусны падчас гэткiх самотных вячэраy, асобна ад сямейнiкаy, перапалоханых метамарфозамi калiсьцi вясёлага i далiкатнага гаспадара. Скарыстаць, скамечыць, як брудную сурвэтку, i кiнуць у кут… Паyгода таму давялося «лячыць» трох былых аднакурснiкаy сына, задзiрыстага паэта Алеся… Яны пазналi яго… І таксама надзея yскалыхнулася y запалых, чырвоных ад бяссоння i пабояy, вачах… А што ён? Крыху паблажлiвасцi – i Алесь ляжа побач з гэтымi, на жалезны ложак, засланы шэрай прасцiной у ржавых плямах… Ужо ледзь так не атрымалася, i дарагой цаной удалося выцягнуць яго з турмы. Але цi надоyга?

Лекар кожны дзень зноy чакаy страшнага. І гатовы быy зрабiць усё, каб гэта адцягнуць. Што ён сам тут апынецца – наyрад. Яго нiхто лячыць не будзе. Кулю y патылiцу – i на Месяц, як кажуць вязнi… І ён нiчога не мог патлумачыць сыну, якi, чым далей, паглядаy з грэблiвасцю, а часам з нянавiсцю, змяшанай са шкадобай, i мiмаволi хацелася збiць яго самому, зламаць дурную ганарыстасць, змусiць зашыцца y куток… Абы застаyся жывы.

Роyчыкi памiж маснiцамi пацiху распаyзалiся y бакi…

А лекар думаy пра свайго апошняга пацыента. Ён не мог не пазнаць яго. Як не мог не пазнаць самога сябе y люстэрку. Такi ж высокi белы лоб – толькi y крывападцёках ад падзенняy на каменную падлогу, просты нос, асаблiвы мяккi выраз вуснаy – праyда, цяпер яны, запеклыя крывёй, былi скажоныя крыкам. Бач ты, пагалiлi вязня… Яшчэ нядаyна зарос валасамi, як дзiкун. А цяпер адразу вiдаць – панiч. У ягоных продкаy продкi лекара служылi спаконвек – ляснiчымi, аканомамi, леснiкамi… Служылi – i ненавiдзелi. Нянавiсць была yзаемнай, але y анiводным пакаленнi традыцыя не парушалася, нiбыта яе змацоyвала нешта вышэйшае за звычайныя чалавечыя пачуццi: гэты род – верныя слугi, а гэты – паблажлiвыя гаспадары. Лекар нiколi не даруе пагардлiвых позiркаy на сябе i сваю радзiну – род прыслугi з пакалення y пакаленне абразлiва выяyляy прыyлашчаныя калiсьцi рысы арыстакратычнага роду… І што з таго, што апошняму панiчу yжо не дасталося i следу колiшняга багацця, i нават ягоны бацька быy, бадай што, бяднейшы за лекаравага бацьку. Што панiч пайшоy у навуку, бадзяyся, як апошнi валацуга, па наваколлi, запiсваючы з вуснаy былых «хлопаy» прыпавесцi i былiчкi, не зважаючы на пасмiханнi. Нянавiсць засталася, як застаецца соль у марской ракавiнцы – колькi яе нi адчышчай, а толькi паднясi да вуснаy – адчуеш смак мора.

Цяпер надарылася магчымасць адпомсцiцца. Але сэнсу y помсце не было. З чалавекам зрабiлi yжо yсё, што мог прыдумаць самы горкi мсцiвец.

Вязень бесперапынна крычаy ад болю. Калi не змог крычаць – хрыпеy.

А лекар па загадзе следчага стаяy са шпрыцам, напоyненым марфiнам, навiдавоку, i вязню крычалi на вуха, што вось ён, ягоны ратунак, як выцягнуць руку. Адзiн укол – i балець зусiм перастане. Трэба толькi назваць iмёны… адрасы… заданнi… Асаблiва дапытвалiся пра нейкае таемнае сховiшча y царкве.

Чалавек на ложку хрыпеy. Лекар бачыy, што ён пакуль пры свядомасцi i глядзiць на напоyнены марфiнам шпрыц з неверагоднай тугою… Але следчаму так i не надарылася падаць лекару знак. Крыкi зацiхлi, таму што болевы шок – ён i для графскага адроддзя болевы шок. А сэрца мае межы трывушчасцi. Калi высокi белы лоб з крывападцёкамi схаваyся пад чыстай прасцiнай, следчы няyважна папытаyся y лекара:

– Ваш сваяк?

І лекар з зусiм натуральнай нянавiсцю змог выгукнуць:

– Не!

А маснiца yсё пашыраецца, пашыраецца… Вось яна yжо шырынёй з вечка труны… Вусаты партрэт гарэзна падмiргвае, апусцелы жалезны кубак падскоквае на стале, адбiваючы такт падыспаню… Глухiя yдары з-пад маснiцы – нiбыта нешта просiцца вонкi… Цi нехта… Вось маснiца прыyзнiмаецца…

Чаму так хутка закончыyся спiрт?

Лекар устае на непаслухмяныя ногi, б’ючыся аб стол, сцены, шафу, як сляпы матыль, спрабуе знайсцi на палiцах яшчэ не апусцелы слоiк… І ён не y змозе азiрнуцца, пабачыць, як выраслая маснiца прыyзнiмаецца i y шчылiне паказваецца скрываyлены белы лоб…




Раздзел 1. Шэрая будынiна форэва


Выбуху зноy не адбылося.

Ася нават на нейкi час затрымалася, каб свядомасць прымiрылася з тым, што пачварная шэрая будынiна, у якой месцiлася ейная yстанова, усё гэтак жа – не, не ганарлiва, хутчэй бяздумна-бязлiтасна – высiцца спамiж хрушчовак, i жнiвень пакорлiва згортвае свае апошнiя днi y сухое лiсце лiпаy, што выжылi y вязнiцы з бетону i асфальту. Гмахабелiск у памяць гадоy, праведзеных у iм. Ненажэрны шэры стод, якi прагне ахвяраy.

А дзе, дзе, дзе столькi разоy уяyляная на гэтым месцы куча друзу? І каб над гэтай кучай з бездапаможнымi дрыготкiмi вусiкамi дроту паныла луналi паперкi з набраным Асяй чарговым разбiтым на акуратныя параграфы тэкстам… Не, Ася не крыважэрная. Па ёй, няхай бы yсе з Шэрай Будынiны паспелi эвакуявацца. Распаyзцiся па бяспечных шчылiнах. І ветлiвыя маладыя мiлiцыянты, што дзяжураць на першым паверсе, сочачы, каб не спазняyся народ у Шэрую Будынiну, каб не прасачыyся y яе запаветнасць нейкi зладзюга цi дурань, што не разумее, якiя важныя справы тут робяцца. І цётка-буфетчыца з вечна санлiвымi вачыма, падобная да апосума, у якой Ася кожны працоyны дзень купляе кавалак залiyной рыбы i бутэльку «Актывiлу», якi карысны пры сядзячай працы. І Асiны калегi, усе мiлыя, душэyныя людзi, вiнаватыя толькi y тым, што патрапiлi працаваць разам з Асяй у адным выдавецтве, якое спецыялiзуецца на выпуску брашураy з нормамi, правiламi, зводамi стандартаy ды iншымi рэчамi, якiх Ася анiяк не спадзявалася сустрэць у гэтым жыццi y такой колькасцi з прычыны yласнае хранiчнай неyнармаванасцi.

Але вось ужо чатыры гады пасля iнстытута пяць дзён на тыдзень яна iх рэдагуе да шэрых пчолак у вачах, ненавiдзячы саму сябе за няздольнасць пайсцi адсюль, з грашовай працы… Як яна ненавiдзiць гэтую працу, як ненавiдзiць сцены, у якiх праводзiць большую частку жыцця!

Ды yсё, на што Асi хапiла пасля размеркавання сюды, – гэта на знак пратэсту зрабiць татл на правым плечуку y выглядзе жабкi. Але ж не будзеш круглы год за выняткам выходных хадзiць па калiдорах з аголенымi плячыма, а yлетку y Шэрай Будынiне было горача, як у пазасветнай лазнi, супрацоyнiкi соyгалiся y мятых iльняных касцюмах, з апухлымi вачыма, нiбыта пакрытымi iльснянай плёнкай, i на татушкi маладых супрацоyнiц увагi не звярталi. Магчыма, падсвядомым жаданнем абаранiцца тлумачылася i Асiна прыхiльнасць да пярсцёнкаy i бранзалетаy… Яе тонкiя пальцы былi закаваныя y бразготкую браню металу i камянёy: вядома, не золата-дыяменты, а камянi напалову высакародныя, напалову простыя. Бастарды y свеце каштоyнасцяy. Яшма, сердалiк, лазурыт, змеявiк, кашэчае вока, хрызапраз, аванцюрын… Несуразмерна ейным танклявым рукам вялiкiя, але кожны – са сваiм каменным сэрцам, закаваным у не самыя вытанчаныя аправы… Ну i набор бранзалетаy – плеценыя са скуры, мядзяныя, набраныя з камянёy жа… Часам, калi Ася глядзела на свае складзеныя на стале рукi, з дна свядомасцi yсплывала скептычнае: «Нацюрморт «Мара геолага». Калi – вельмi рэдка – Ася, прыйшоyшы на працу, усведамляла, што забылася надзець свае «цацкi», пачувалася, як пазбаyлены ракавiнкi смоyжык.

Яшчэ другакурснiцай Ася спакусiлася прапановай: ехаць з супрацоyнiкамi знакамiтага выдавецтва «Сокал-прынт», якое праславiлася выданнем шыкоyных альбомаy па мастацтву, на пленэр. Выдавецтва адзначала юбiлей, i вырашана было зрабiць гэткi yiк-эндны бiвуак на маляyнiчай лясной палянцы ля возера, з шашлыкамi, са спартыyнымi спаборнiцтвамi кшталту перацягвання канату i пляжнага валейболу. А для пантоy – свая газета, у якой бы паведамлялiся навiны свецкага мерапрыемства. За тое, што Ася будзе рабiць гэтую сцёбную газетку, абяцалi сто даляраy. Але будучы лiтрэдактар не yлiчыла маштабу карпаратыву. На палянцы яе чакаy асобны фургон з камп’ютарным начыннем. Газету пад назвай «Пiкнiк на yзбочыне» належала выпускаць шэсць разоy на дзень, браць рэальныя iнтэрв’ю y пераможцаy спаборнiцтваy, змяшчаць фотаздымкi… Хуценька раздрукоyваць на каляровым прынтары… Як Ася намучылася, спрабуючы выцягнуць хоць пару слоy з пераможцы па шпурляннi бервяна – той, здаровы, як бэля, напалову лысы i зусiм бухi, ляжаy у зарослым малiнай роyчыку i толькi мыкаy, i на ягонай спiне, на калiсьцi белай майцы, – плямы рознага паходжання yтваралi карту абедзвюх Амерык. А апошнiя нумары газеты нiхто yжо не хацеy браць, i Ася дарэмна yсоyвала дыхтоyныя аркушы з яркiмi iлюстрацыямi y абвялыя, перапэцканыя кетчупам рукi выдавецкiх…

Тады жыццё «Сокала-прынта» здавалася ёй суцэльнай казкай. А кiраyнiк аддзела навуковых выданняy адчуy да неверагодна працаздольнай студэнтачкi шчырую павагу. І y хуткiм часе Ася атрымала запрашэнне на практыку. Так i пайшло…

Вось толькi пiкнiкоy такiх больш не здаралася. Рынак рабiyся yсё болей жорсткiм, эканомiка рыпела ржавымi канструкцыямi… Прадпрыемствы зачынялiся, зарплаты змяншалiся. «Сокал-прынт» перастаy друкаваць альбомы па мастацтву i засяродзiyся на yсё больш патрэбнай дзяржаве нарматыyнай лiтаратуры. З яго бесперапыннай папяровай ракой цяклi iдэалагiчна правiльныя падручнiкi i брашуркi, кодэксы i зводы, iлюстраваныя альбомы з выявамi камбайнаy на палях, шахцёраy у шахтах i ветэранаy на парадах. Багаты «Сокал-прынт» заставаyся марай для многiх. І Ася пасля вучобы пайшла туды.

А yсяму вiной была Кватэра. Асобная. Зусiм асобная ад усiх Кватэра, пра якую Ася марыла, напэyна, ад тае пары, калi yвогуле навучылася марыць. Гэта няпраyда, што чалавек – калектыyная жывёлiна. Іначай чаму ён увесь час здабывае адгароджаную прастору для сябе? Зайсцi, замкнуцца – i каб нiхто, нiводзiн любячы, добразычлiвы блiжнi без твайго дазволу туды не yвайшоy.

Можа, дзесьцi малады спецыялiст i здольны набыць Кватэру на свой заробак… Але Асi давялося браць крэдыт, а yзяць крэдыт у гэтай краiне – здацца y амаль пажыццёвае рабства. І y вечны страх: а калi раптам цябе звольняць, ты захварэеш, збяднееш да макаронаy, i не зможаш кiнуць у пашчу банка-рабаyладальнiка чарговую порцыю валюты… Асю ванiтавала пры адной думцы, што y такiм выпадку давядзецца вярнуцца y «двушку» – хрушчоyку, у адным пакоi якой жыла сястра Маргарыта з мужам i сынам, у другiм – мацi i бабуля, у гэты адурэлы ад вечнага гуду i начнога храпу вулей… Бабуля пагардлiва заяyляла, што, маyляy, не бачылi вы сапраyднай цеснаты. Вось пасля вайны y iхняй камуналцы y падвальным паверсе… Але Ася задыхалася. Яна адчувала сябе пiвоняй, якая апякаецца yласнымi апалымi пялёсткамi, – калi такi пяшчотны ружовы пялёстак прылiпае да цёмна-зялёнага лiсця, за некалькi дзён там утвараецца агнiстая пляма – апёк. Калi б памеры кухнi дазвалялi, Ася yплiшчыла б туды сваю канапу… Але кухня yся была памерам з раскладзеную канапу, i пад яе расквечанай пiсягамi, як карцiна iмпрэсiянiстаy, столлю y вечным штылi абвiсалi ветразi пялюшак, начных кашуляy i хустак.

«Ідзi на балкон сачыняць, Пушкiн!».

А, яшчэ асобны дзякуй за iмя Арсенiя, народжанае y нетрах гэнай хрушчоyкi. Што гэта iмя самадайкi з аповеда Мерыме, якая памiрае ад сухотаy, радзiну не бянтэжыла.

Напэyна, iмя вынайшла мацi – яна абкладалася кнiгамi, як зацяты iпахондрык лекамi. Ася сама фанацела ад чытання, але y мацi гэта было нешта хваравiтае, кожны блякла-ружовы томiк чарговага жаночага рамана, на вокладцы якога жарсна абдымалiся кудлатыя дзевы y дэкальтэ i чарнявыя мача y расхрыстаных на грудзях кашулях, ставаy цаглiнкай паралельнага сусвету, з якога мацi выходзiла вельмi неахвотна. І, вядома, уласнае прасцецкае iмя Марына ахвотна памяняла б на Марыяну. Працавала яна са сваёй хiмiчнай адукацыяй кантралёрам на заводзе па вырабу шасцяронак. Кантралявала вышэйзгаданыя шасцяронкi – цi правiльны сплаy, цi няма трэшчынаy. Часта y начную змену. Гiсторыi пра спакушаных сiротак Мэры i неyтаймаваных пiратак С’юзан грувасцiлiся ружовымi сумётамi y прыбiральнi, на кухонным стале, на падваконнях, памiж падушак на канапе. Бабуля Ірына, якая амаль не выходзiла з хаты yжо тры гады, бо яе распухлыя ногi набылi проста пачварныя абрысы, страцiyшы падабенства з часткай чалавечага цела, пасмiхалася, папыхваючы цыгарэтай:

– Няхай бы лепей кулiнарныя кнiгi чытала. Больш было б карысцi, чым ад гэтых ружовых сопляy.

Асiна бабуля дымiла, як паравоз. Танная цыгарэта нiбыта i не знiкала з ейных тонкi пажаyцелых пальцаy, якiя так i не сталi з узростам вузлаватымi. Арсенiя не адразу даведалася, што бабуля y юнацтве была балерынай. Але таньчыла нядоyга – траyма, яшчэ y вучэльнi, i давялося пераквалiфiкавацца y швачку. Машынка «Зiнгер», дарэвалюцыйная, урачыстая i надзейная, стварала калыханкi Асiнаму дзяцiнству. Бабулiны рукi таньчылi над тканiнай хуткi грацыёзны танец. Усе цяперашнiя Асiны доyгiя спаднiцы i кофты з высокiмi талiямi былi пашытыя на гэтай блiскуча-чорнай, з трохi аблезлымi залатымi гербамi машынцы «Зiнгер»… І yвогуле – усё y доме. Нават накрыyкi на канапы – з непатрэбных кавалачкаy тканiн, але падабраных так, што гэта нагадвала не звычайны для народных вырабаy стракаты россып «вырвi вока», а далiкатны yзор на спiне марской жывёлiны цi восеньскае перапляценне голляy, з якiх амаль абляцела лiсцё. Калiсьцi y дом часта прыходзiлi заказчыцы, бабуля называла iх усiх «генеральшы», i Ася магла падзiвавацца на неверагодныя тканiны – крэпдэшын, крэпжаржэт, натуральны шоyк, каралеyскi аксамiт… Разгорнутыя адрэзы нагадвалi сны пра балi, абрэзкi ад iх можна было займець, разглядаць i гладзiць, нiбыта фотаздымкi краiнаy, дзе не пабываеш нiколi. «Генеральшы» патрабавалi дэкальтэ i фальбонаy, рукавоy «лiхтарыкам» i спаднiц «гадэ»…

Арсенii часам здавалася, што бабуля Ірына здольная пашыць сабе новых сваякоy замест iх, няyдалых. І y дзяцiнстве нават вельмi баялася, атрымаyшы змайстраваную бабуляй ляльку-Золатавалоску, што хутка пад дробнае стукатанне голкi «Зiнгера» з’явiцца i новая Ася. Прыгожая, залатакосая…

Цяпер прыходы «генеральш» у залатых завушнiцах змянiлiся рэдкiмi вiзiтамi «дваровых», гэта значыць суседак.

«Дваровыя», немаладыя, з гаспадарчымi сумкамi са штучнай скуры, звычайна прасiлi падшыць куплёныя на рынку спаднiцы цi нагавiцы, пералiцаваць жакет, а калi i прыносiлi y дом свае тканiны, гэта былi вельмi практычнага колеру альбо прастадушна стракатыя адрэзы, ад якiх думалася не пра баль, а пра цырульню, пральню, гастраном… Але бабуля нiколi не скардзiлася i не крытыкавала «кантынгент».

Ася была мала падобная да бабулi Ірыны. Больш – да мацi. А шкада. Хаця ногi бабулi пад старасць распухлi, цела заставалася хударлявым, твар – з рэзкаватымi рысамi, але прыцягальны, энергiчна-iранiчны… А матчыны (i yласныя Асiны) рысы выяyлялi якасцi, якiя Арсенiя ненавiдзела: датклiвасць, наiyнасць i чысцiню, што межавала, на яе погляд, з дурноццем. Высокi лоб, асаблiвая, нейкая дзiцячая, датклiвая складка вуснаy… Так i хочацца самой сабе заехаць у фiзiяномiю. Як выглядаy iхнi з сястрой бацька, Ася нават не ведала. Пасля таго, як ён яшчэ да нараджэння малодшай дачкi сышоy з сям’i, каб з’яднацца з чарговым палкiм каханнем дзесьцi y Мардовii, у доме былi старанна панiшчаныя yсе выявы «тхара», як называлi блуднага татачку мацi i бабуля. І – нiякiх згадак! Асiна старэйшая сястра Маргарыта таксама не магла yнесцi яснаты, бо цьмяна памятала тату, якi бавiy болей часу у камандзiроyках, чым дома, дый было ёй годзiкi чатыры, калi ён знiк. Запомнiла толькi, што yвесь час патрабаваy акуратнасцi i цiшынi, бо яму трэба дапрацоyваць чарговы праект чарговага сельскага клуба.

Марго, прадавачка y краме таннай i карыснай беларускай касметыкi, проста злосна змахвала матчыну «макулатуру» кудысь у кут, як смецце. Нiчога дзiyнага, для злосцi мелiся прычыны – бо восем гадоy таму прывяла y хату яшчэ аднаго чытача. Муж Марго з народным iмем Гоша быy маладзейшы за яе на год, а як па мазгах – дык i на yсе дзесяць. Ён сядзеy на фэнтэзi. Прычым самым «шарачковым». Там, дзе галоyны герой – прынц i маг адначасова, i змагаецца з драконамi, а тут жа i iншапланецяне прыляцелi, i прынцэсу трэба ратаваць, i дэман з невымаyляльным iмем кшталту Буувафру вырваyся з нетраy планеты…

Акрамя фэнтэзi Гоша сядзеy на пiве. Бутэлька y ягонай руцэ была гэткай жа звыклай рэччу, як у пальцах бабулi – цыгарэта.

Ася проста не разумела, як магла ейная прыгажуня-сястра купiцца на такога Гошу… Ася ж расла ва yсведамленнi, што яна – пачварына ля прынцэсы, няyклюдны цень ружовашчокай, яснавокай Марго. Гэта было недасяжнае жыццё: бясконцае тэлефанаванне закаханых хлопчыкаy, гiтарныя спевы y дваровай альтанцы, бойкi-двубоi з няyмелым закосам пад моднае каратэ з-за аднаго Маргарыцiнага пагляду… Ася, у падлеткавым узросце няyклюдная, худзюшчая «батанка», з доyгiмi нагамi-запалкамi i няроyнымi зубамi з ганебнымi металёвымi скобкамi на iх, нiколi гэтага не мела, звыкла прабягаць праз двор, угнуyшы гававу з неахайнымi шэрымi хвосцiкамi, i yнiкала школьных дыскатэкаy, як вiзiта да зубнога yрача. Нiчога, акрамя прынiжэнняy… І шчыра yразiлася, калi на сустрэчы выпускнiкоy (пяць гадоy пасля апошняга школьнага званка!) ажно тры хлопцы прызналiся з затоенай крыyдай, што былi y яе шчыра закаханыя, а яна, такая ганарлiвая прыгажуня, iх адшыла… А яна тады думала, гэта асаблiва тонкiя здзекi…

Але, як кажа бабуля, свой лёс на канi не аб’едзеш. Ася y свае дваццаць пяць дасюль баiцца сур’ёзных адносiнаy i «спажывае» мужчын у разумных межах, абы самота зусiм не заела. А Маргарыце падчас сумеснага турпаходу па Карпатах заiмпанавала эрудыцыя маладога земляка y акулярах, ягоная здольнасць прамаyляць бясконца, павучальна-пераканаyча i пра yсё, што заyгодна. І бацькi Гошавы ёй пасля, па прыездзе y Мiнск, спадабалiся. Інтэлiгентныя, вясёлыя… Абое y тэхнiкуме выкладаюць.

І Марго трохi разгубiлася, калi за два днi да вяселля iнтэлiгентныя выкладчыкi згрузiлi Гошу са сваёй машыны перад нявестчыным пад’ездам з усiм ягоным пасагам: чамаданчыкам з майткамi, стосам кнiжак i магнiтафонам «Самсунг». З’ясавалася, што прымаць нявестку y сваёй кватэры, таксама «двушцы», яны не разлiчвалi. Праз год Маргарыта нарадзiла Косцiка. А Гоша страцiy працу трэцi раз – i апошнi. Бо дасюль шукае вартае сваёй выбiтной эрудыцыi месца.

Таго, што пiсала Ася, Гоша, вядома, не прачытаy, апраyдваючыся, што яму цяжка чытаць па-беларуску. Хаця два часопiсы з яе аповедамi стаялi за шклом галоyнай шафы, побач з улюбёнымi бабулiнымi парцалянавымi статуэткамi y стылi «нямецкi кiч». Можа, i лепей, што не чытаy, а то паздзекаваyся б… Першы аповед называyся «Закiнутая хата» i распавядаy пра прывiд маладога iнсургента, якi y згаданай закiнутай хаце пралiваy начамi слёзы па сваёй каханай, якая yцякла з расейскiм жандарам. Другi аповед, «Зруйнаваны палац», апiсваy каханне юнага князя i прыгоннай актрысы, якую закатаваy бацька княжыча… Прывiды таксама мелiся y наяyнасцi, у эпiлогу яны, як належыць, луналi, стагналi i заклiкалi да нашчадкаy… Твор-р-рчасць… Вартае жалю перайманне вядомага аyтара беларускага фэнтэзi Вячкi Скрынiча, у даславутым дзяцiнстве, якое прайшло y адным класе з Асiнай сястрой, Славiка Скрынкiна. Славiк, будучы Вячка, па yспамiнах Марго, нават на yроках увесь час нешта запiсваy у агульны сшытак… А Ася? За чатыры апошнiя гады – адны накiды, дзесяцi старонак няма. Нiбыта набрала поyныя лёгкiя паветра, стоячы над глыбокай ракой, а тая раптам узяла ды yся высахла. А няyдалая плыyчыха yсё чакае, пакуль можна будзе даць нырца. Як казаy Асi адзiн стары паэт, якi даyно не пiша вершаy: мордай аб асфальт табе трэба пару разоy, тады зможаш нешта вартае напiсаць.

Ася не была yпэyненая, што гэта правiльны рэцэпт, старому паэту ён жа не дапамог, але правяраць на сабе неяк не хацелася.

Яна неяк чытала, што мастацтва развiвалася па такой схеме: напачатку – мегалаграфiя, захапленне агульным, адлюстраванне велiчнага i вялiкага. Потым – ропаграфiя. Выяyленне дробных прадметаy, захапленне сузiраннем, разглядваннем, медытацыяй… І непазбежна yсё сыходзiць да рыпараграфii – адлюстравання адкiдаy, усяго агiднага i заганнага.

Большасць Асiных аднагодкаy, што сцвярджалiся y лiтаратуры, адзiн за адным кiдалiся найперш у абдоймы апошняй стадыi, спаборнiчаючы y скептыцызме, цынiзме i цытаваннi фiлосафаy i назаyсёды замураваyшы y школьных сшытках наiyныя меладычныя радкi пра любоy да радзiмы i супрацьлеглага полу.

Ася не любiла кiдацца некуды разам з усiмi. А куды ёй хочацца самой – не ведала. Таму пакуль што яна фатаграфавала… паветра. Свой асабiсты прывiд. А што – паветра ж таксама матэрыяльнае… Трэба толькi, каб яму трошкi нехта падыграy – сухое лiсце, пыл, вада, снег, пара, – i ягоныя абрысы рабiлiся вiдочнымi нават для недавяркаy. Вось, напрыклад, гэтае жнiвеньскае паветра ля Шэрай Будынiны выяyляy першы сухi лiсток, што зляцеy з таполi, i лена кружляy, i яшчэ не ведаy, што ён памёр…

Калi Ася паведамiла сваiм сямейнiкам, што яе yласную кватэру пабудавалi i яна збiраецца хутка туды пераехаць, мацi трохi пакрыyдзiлася, што дачка не дзялiлася з ёй навiнамi пра будоyлю, але yсё-ткi накрыла yрачысты стол… Бабуля паглядала на малодшую yнучку з прыхаваным гонарам – яна цанiла y людзях самастойнасць. А Гоша, падвыпiyшы, пачаy гучнагалосна наракаць на несправядлiвасць – вось, Ася адзiнокая, i y яе цяпер будзе асобная кватэра. А яны з Марго – сямейныя, дзiця малое… І няхай бы Ася засталася тут, а iх пусцiла пажыць у новую хату «по-родственному», альбо яны згодныя застацца тут, а няхай Ася забярэ з сабой мацi i бабулю…

– Самыя ж блiзкiя твае людзi! – пранiкнёна гарлаy Гоша, а Марго маyчала, гледзячы yбок, нiбыта гэта яе не тычылася, але yсё-ткi дзесьцi, падобна, спадзявалася – а раптам у буржуйскай душы сястры прачнецца мецэнацтва. Косцiк, хударлявы i пракудны, як гарадскi верабей, першакласнiк, меланхалiчна жаваy скрылёк сыравэнджанай каyбасы i паныла пазiраy у бок калiдора – як i цётка, ён пры найменшай магчымасцi намагаyся yцячы з дома.

– Гэта мая кватэра! – скрозь зубы прамовiла Ася i пайшла на балкон – адзiнае месца, дзе магчыма было хоць сiмвалiчна адасобiцца. А пасля yсю ноч цiха плакала y падушку, не y змозе перамагчы адначасова пачуццё вiны i крыyду. І не выратоyвала, што мацi i бабуля доyга адчытвалi Гошу на кухнi: лайдак, труцень, пасаромеyся б рот раскрываць, жывеш у чужым доме, на чужым хлебе, хто табе не дае крэдыт узяць ды кватэру пабудаваць, дзяyчына сваiм гарбом кватэру займела, мае права на асабiстае жыццё.

Пасля пераезду Ася дужа рэдка заходзiла да радзiны. І да сябе не запрашала. Не дужа спяшалася i з уладкаваннем асабiстага жыцця. Сядзела y свядомасцi стрэмкай: вядома, на гатовую кватэру любы паквапiцца… А каханне? У каханне Ася звыкла не верыла – прынамсi, у тое, што могуць пакахаць яе. Мужчыны прыходзiлi, абувалi скураныя чорныя пантофлi з вышываным надпiсам «Speed», незадаволена адзначаючы, што яны y гэтым доме не першыя. Пiлi прынесенае iмi вiно, гаварылi прыемнае, ну, кшталту, што яна падобная да прыгажунь дзевятнаццатага стагоддзя з партрэтаy Карла Брулова… Цалавалiся… Часам чыталi вершы, часам спрабавалi расшпiлiць на Асi спаднiцу… Ага, разбеглiся. Хопiць з яе «мордай аб асфальт», што яна сабе yсё-ткi зарганiзавала на васямнаццацiгоддзе, пайшоyшы «паслухаць музыку» з нейкiм падобным да Анатоля Сыса y маладосцi пэтэвушнiкам на хату да ягонага сябра… Выдатна разумеючы, чым усё закончыцца, але жадаючы раз i назаyсёды пазбавiцца ад рамантычных мрояy у духу матчынага чытва i займець «сур’ёзны жыццёвы досвед», якi неабходны пiсьменнiку. Эксперымент прайшоy удала. Не, хлопец быy, як умеy, пяшчотны, i нават напаiy яе шампанскiм. Але Ася толькi пасля пачала yсведамляць, што нарабiла. І што цнатлiвасць – гэта больш, чым маленькая фiзiялагiчная падрабязнасць, забабоны i стэрэатыпы. У адсутнасцi кахання атрымалася адчуванне такой страшэннай згубы i ганьбы, што Арсенiя нават бачыла y дальнiм куце пакоя празрыстую белую постаць свайго анёла-ахоyнiка, якi y адчаi захiнаy твар тонкiмi рукамi, аплакваючы сваю дурную падапечную. І цэлы год не праходзiла насланнё, нiбы яна yся запэцканая, забруджаная, i гэта заyважаюць.

Пэтэвушнiку яна нават iмя свайго не сказала. Але цяпер не трымцела па-дзявочы y прысутнасцi чарговага самца, i yжо нiяк не жадалася паyтарэння тае… агiды. Мужчыны крыyдзiлiся, здзiyлялiся, раздражнялiся. Называлi гаспадыню дзiкункай i ганарлiyкай i сыходзiлi. Але, самае дзiyнае, усе yрэшце прапаноyвалi замуж. Хто з першага ж спаткання, хто – паразважаyшы. Двое нават вельмi настойлiва. Ася лена вызначала, каго спартыyны азарт «заеy» – завалiць фанабэрыстую дзеyку нават цаной штампа y пашпарце, каму заiмпанавала мець жонку з «высокiмi маральнымi прынцыпамi», каму – проста жонку з кватэрай.

Якiя прынцыпы могуць быць у супрацоyнiка «Сокалапрынта»!

Колькi разоy Ася yяyляла сваю будучую працу! Яна – «лiтаратурны рэдактар». Спрычыняецца да з’яyлення y свет новых «Каласоy пад сярпом тваiм» i «Людзей на балоце». О, як яна будзе шанаваць пiсьменнiкаy, як беражлiва адносiцца да вытанчаных метафараy i смелых думак! І, вядома, сярод кнiг, што становяцца на палiцы кнiгарняy i бiблiятэк, будуць i кнiгi Арсенii Вяжэвiч… Гiстарычныя раманы. Не горшыя, чым у Вячкi Скрынiча, кумiра рамантычна настроеных дзяyчатак… Нават у сумачцы Асiнай сястры Маргарыты апошнiм часам можна было знайсцi томiкi ягоных раманаy з аyтографамi аyтара.

Але каб Вячка патрапiy у Шэрую Будынiну, i яго наyрад хапiла б нават на адзiн раман. У «Сокале-прынце» лайдакоy не трымалi. Каб паспець прачытаць усё, што належыць па нарматывах, ды яшчэ зарабiць прэмiяльныя, заседжвалiся да ночы, хапалiся за дадатковыя рукапiсы, бралi працу дахаты.

Сяброyка Аксана з маленькай, беднай, але гордай, рэдакцыi даyно на Асiна выццё-ныццё адказвала раздражнёна: «Нiхто цябе там не трымае. Цяжка, нецiкава – сыходзь, свет клiнам на тваiм «Сокале-сцярвятнiку» не сышоyся».

Ася згодна кiвала, заядала слёзы куды больш салёным сушаным кальмарам, якога яны з Аксанай абедзве любiлi, ды яшчэ пад пiва «Тубарг-Грын»… А наранiцу, падвiyшы попельныя, а калi дакладней – шэрыя, валасы плойкай, каб атрымалася прычоска «а-ля паж», пiлiла на прыпынак – тралейбус – метро – прахадная – другi паверх – кабiнет – i y рукапiс «Сборника уточнений и дополнений к указу блабла-бла». Здаць у карэктуру да абеду.

Людзi лiчаць, што шэры – гэта пераходны памiж белым i чорным, iхняя сумесь. Колер нiякi, аморфны, дэпрэсiyны. Але насамрэч ён складаецца з роyнай долi трох яркiх фарбаy – чырвонай, зялёнай i сiняй.

Праyда, чалавек, якi выбiрае шэры, па меркаваннi псiхолагаy, нiколi не будзе першым. Затое гэты колер дае моц слабым i датклiвым.

Шэры – колер пакарання.

Можа, таму за савецкiм часам наш горад быy цалкам шэры?

Колер пакарання не адпускаy Асю. І yсё часцей здавалася, што y ёй жывуць два чалавекi. Славутыя «дзве душы» беларуса, пра якiя пiсалi Ігнат Абдзiраловiч i Максiм Гарэцкi. Вядома, трэба нешта мяняць, так далей нельга – кажа адна твая палова. Але цi не стане горш? Усё-ткi yжо прыцярпелiся… – адразу палохаецца другая.

Арсенiя yсё больш упэyнiвалася, што не адна жадае смерцi Шэрай Будынiны. А што, калi yсе-yсе, хто разам з ёю соyгаецца праз гэтую прахадную i спрыяе выпуску y свет джамалунгмаy правiльных брашурак, у душы ненавiдзяць Будынiну не менш чым яна, Ася, i гэтаксама кожную ранiцу спадзяюцца yбачыць замест яе кучу друзу?.. І чаго тады варты Асiн унутраны пратэст, гэты ганарлiвы метраном «я-не-такая-як-вы», якi толькi i дае моцы выжываць?

Але сёння давялося y чарговы раз сунуць у металёвую шчылiну прахадной пластыкавую картку колеру замерзлай жабы i дазволiць паралелепiпеднаму цмоку паглынуць сябе на дзевяць гадзiнаy.

Праз дзевяць гадзiнаy яго табою званiтуе. І ты пацягнешся дадому. І нiбыта наяве пабачыш за сабою след шэрай слiзi…




Раздзел 2. Партрэт i шкiлет


Калi маленькая птушачка бачыць побач з сабой вялiкую, драпежную, якая задумлiва пазiрае жоyтымi круглымi вачыма i невядома, цi нападзе, цi yжо наелася iншымi маленькiмi птушачкамi, але yцякаць па-любому позна, – у маленькай пачынаецца эфект замяшчэння.

Ну, тыпу, яна не заyважае пачварыны, смерцi сваёй патэнцыйнай.

Птушачка адварочваецца, пачынае старанна дзяyбцi каменьчыкi, шчыкаць дзюбай зусiм непатрэбныя сухiя травiнкi. Удаваць пiльны клопат…

Гэтак i Ася, каля сядала yранку на працоyнае месца, пачынала, пагрукваючы бранзалетамi, перастаyляць на стале «фенечкi» – так яна для зручнасцi называла yсе гэтыя аловачнiцы-каляндарыкi-вiзiтоyнiцы, канцылярскае начынне. Бралася рапараваць якую-небудзь старую паламаную дыскету, якая незразумела адкуль узялася, цi iшла перамываць кубкi для гарбаты. Пасля падыходзiла чарга Інтэрнэту. Праверыць паштовыя скрынкi – адну, другую, трэцюю (хiба гэта можна параyнаць з адчуваннем у руках сапраyдных канвертаy?). Прагледзець сайты навiнаy («Пасмяротнае адкрыццё Вангi: iншапланецяне рыхтуюць вялiкую падзею!», «У шасi расiйскага самалёта знайшлi труп!»). Хуценька, каб не заyважылi супрацоyнiкi, зазiрнуць на yлюбёны сайт фэнтэзi – так, дзеля разгрузкi мазгоy, як Ася сама сабе апраyдвала такi правал густу. (Ага, новы фанфiк пра Гары Потэра: «хлопчыка, якi выжыy» нiзавошта садзяць у магiчную турму Азкабан, ён уцякае, пачынае помсцiцца былым сябрам, што яго туды i запраторылi, але сустракае былое каханне, а ён жа так i застаyся цнатлiyцам з-за «адсiдкi»…).

А побач чакае стос рукапiсаy. Здавалася, ён нават пазiрае няyмольнымi немiгучымi вачыма, жоyтымi i круглымi… Яшчэ трохi – i дзюбу можна yявiць… Пачвара з гравюры Гоi.

А верхнюю тэчку трэ здаць у карэктуру сёння. Да канца працоyнага дня. І Ася ведала, што здасць – нiкуды не дзенецца. Нi разу шчэ не пратэрмiнавала, нават з тэмпературай. За тое i трымаюць. А за што яшчэ? Лiтаратурныя здольнасцi для рэдагавання якога-небудзь «жыллёвага кодэксу» цi падручнiка па iдэалогii не патрэбныя.

Вось, яшчэ хвiлiнак дзесяць «пазамяшчаецца», гарбаткi пап’е, i… «Работай, работай, работай, ты будешь с уродским горбом за долгой и честной работой, за долгим и честным трудом…» – пiсаy самы рамантычны на свеце паэт Аляксандр Блок, астэнiчнага целаскладу прыгажун, што так зацята намагаyся давесцi маладой жонцы Любовi Мендзялеевай, як гэта здорава – платанiчнае каханне, а яна, небарака, так i не yцямiла. Ледзь не звар’яцела, а тады палюбоyнiкаy завяла.

Толькi драматычных любошчаy Асi i не хапала… Хопiць дурной школьнай закаханасцi y маладзенькага вiхрастага настаyнiка гiсторыi ды яшчэ няyдалага рамана з самiм Вячкам Скрынiчам, растаптанага апошнiм на стадыi бутона. Гэта было «мордай аб асфальт» дубль два…

Апошнiя днi жнiyня, водпускi адгуляныя, наперадзе – час, калi вяртанне з працы будзе адбывацца y халоднай цемры, як, зрэшты, i прыход на яе… Бр-р-р…

– Там твой партрэт вiсiць! Уй! Як жывая! – у пакой уварвалася Асiна аднакабiнетнiца, фарбавана-брунэтная дама-вамп Валянцiна. За ёй, трохi адстаyшы, у кабiнет запоyз шлейф густога паху парфумы «Жадарэ», лена скруцiyся кольцамi, як пiтон, i yлёгся на шэры палас. Усё, цяпер праветрывай не праветрывай…

– Якi партрэт? – няyважна перапытала Ася, якая ледзь паспела выйсцi з сайта фанфiкаy i цяпер удавала сваю зацiкаyленасць стужкай навiнаy.

– Ну ты зусiм мiж папераy засохла, хоць зараз у гербарый, – абурылася Валянцiна. – У галерэi выставу павесiлi! Ужо yвесь наш паверх збегаy паглядзець! Ідзi неадкладна, палюбуйся! Можа, таемна закаханы y цябе мастак маляваy?

Нават у пячоры Цыклопа, напэyна ж, мелiся куточкi, дзе хавалася прыгажосць, – ну там, раслi y расколiнах мiж камянёy бляклыя вытанчаныя кветачкi цi складалiся y выпадковы незвычайны малюнак каменьчыкi… На дзясятым, апошнiм, паверсе Шэрай Будынiны была Галерэя.

Напачатку гэты паверх лiчыyся нешчаслiвым. Яго здавалi y арэнду, але колькi нi засялялася yстановаy – усе неяк хутка i непрыкметна прагаралi. Шыльды не паспявалi мяняць. Даyжэй за yсiх пратрымалася турыстычная фiрма «Солнечный рай». Але i рай ляснуyся, i дырэкцыя будынiны, змахнуyшы апошнiя анёльскiя пёркi з канцылярскiх сталоy, вырашыла адкрыць на нешчаслiвым паверсе выставачную залу. Прычым грошай убухалi туды, як нявопытная гаспадыня солi y боршч: сiгналiзацыя, кандыцыянеры, увiльгатняльнiкi… А навошта? Ася пару разоy схадзiла на прэзентацыi – супрацоyнiкам «Сокала-прынта» yваход быy бясплатны, але абодва разы няyдала. Адзiн раз гэта аказалася выстава сына вядомага памерлага мастака. Нябожчык калiсьцi згубiy капялюш i частку iнтэлекту y эзатэрычных завiхрэннях. Сын, маладзён з пячаткай алкагалiзму на капрызлiвым прыгожым твары, старанна пераймаy бацьку, спрабуючы пераyзысцi яго яркасцю колераy, экспрэсiyнасцю сюжэтаy i касмiчнымi азарэннямi, i выглядала гэта да агiды непамысна, як гульня школьнiкаy у морг. Другi раз Ася патрапiла на выставу твораy людзей з «асаблiвасцямi псiхiкi». Арт-тэрапiя – справа добрая, але маладую рэдактарку канкрэтна пачало ванiтаваць – асаблiва перад карцiнай алеем пад назвай «Перст»: на палатне быy намаляваны жоyты палец, велiчынёй з батон, якi ляжаy зусiм асобна на шорсткай зялёнай траве, а з яго раслi чырвоныя кветачкi, страшэнна падобныя да крывавых пырскаy. Што праyда, была магчымасць зняць стрэс: арганiзатары выставы рыхтавалi фуршэт. Пасярод залы цягнулiся вузкiя сталы, а раскладзеныя на iх прадукты былi накрытыя блякла-юлёвымi абрусамi… Вядома, пад тканiнай знаходзiлiся рэчы зусiм звычайныя – бутэлькi з напоямi, талеркi з горамi бутэрбродаy i садавiны, кубкi… Але на фоне пранiзлiва-яркiх, да галаyнога болю, карцiн пад абрусам, якi распяльваyся на нябачных формах, угадвалася немаведама што, ледзь не кавалкi трупаy цi прылады для катавання. А пабачыyшы, як прывялi самадзейных мастакоy, у прынцыпе, звычайных людзей, зусiм не страшных, толькi задужа спакойных, Ася ганебна збегла… І болей на дзясяты паверх не хадзiла.

Цяпер яна yспомнiла, што бачыла y вестыбюлi афiшкi з рэпрадукцыямi зялёна-блакiтна-жоyценькiх пейзажыкаy на сiнiм фоне. Учора yвечары y галерэi адчынiлася выстава-алаверды з нейкiм музеем з расiйскай глыбiнкi. Цiкава, яны – калекцыю жывапiсу ХІХ стагоддзя, а што павезлi нашыя yзамен? Алкагольна-касмiчныя азарэннi альбо жывапiс пацыентаy псiхушкi?

Што ж, затое гара тэчак яшчэ пачакае… І Арсенiя паiмчала да лiфта, разганяючы пыльнае паветра ветразем чорнай спаднiцы – вось добры выйшаy бы здымак тутэйшага паветра, мiмаволi адклалася y галаве: пыл казённага дывана, узмах чорнай тканiны…

На дзясятым паверсе нiкога не было. Адна цётка-наглядчыца, сiвенькая, як восеньскi туман, сядзела y куце i вязала бэзавы шаль.

На сценах перамiгвалiся сонечнымi зайчыкамi пейзажы: бярозкi, хваiнкi, аблачынкi… Цямнела некалькi старых партрэтаy – сурдуты, ордэнскiя стужкi, капоты, каптуры… Але Арсенiя бачыла толькi адну карцiну. Проста насупраць увахода… Партрэт у поyны рост. Дзяyчына y цёмнай сукенцы з вузкiм белым каyняром, валасы гладка расчасаны на прабор, рукi цнатлiва складзеныя пад грудзямi… Арсенiя павольна падыходзiла блiжэй, i немажлiва было пазбавiцца адчування, што наблiжаешся да люстра…

На адлегласцi шэпту ад карцiны Ася замерла. Намаляваная дзяyчына паглядала зверху вялiкiмi цёмнымi вачыма гэтак рахмана i даверлiва, яе тварык з высокiм белым iлбом, маленькiмi, амаль дзiцячымi вуснамi выпраменьваy асаблiвую чысцiню… «Мордай бы цябе аб асфальт!» – недарэчна прагучаy у Асiнай галаве звяглiвы голас старога паэта, якi развучыyся пiсаць вершы.

Не. Палохацца не варта. Што тут асаблiвага? Чалавечы мозг так зладжаны, што ва yсiм шукае падабенства. У тосце з сырам бачаць партрэт Багародзiцы, i прадаюць яго на аyкцыёне за шалёныя грошы… У воблаку yгадваюць абрысы самога д’ябла, i y панiцы рыхтуюцца да канца свету. А Уладзiмiр Караткевiч, мiж iншым, пазнаваy сваё аблiчча y партрэце хлопчыка работы iтальянскага мастака эпохi Адраджэння Пiнтурык’ё. І праyда, падабенства незвычайнае. А тут… нiчога звышнатуральнага. У дзяyчыны на партрэце i вусны меншыя, чым у Асi. І вочы больш цёмныя, i нос… вось тут, пасярэдзiне, трошкi танейшы… І прыгожая, не тое, што Арсенiя. І… урэшце, гэта сапраyды мог намаляваць колiшнi знаёмец – упадалi за Марго студэнты з Акадэмii мастацтваy, адзiн дамоy да iх хадзiy, здаецца, яго звалi Андрусь Камароyскi. І yсё спрабаваy з малодшай сястрой сваёй дамы загаворваць, некуды запрашаць, толькi Ася, вядома, палохалася i бянтэжылася, што абражае мастакоyскае вока сваiм страхавiтым аблiччам (прынамсi, на гэта намякала Марго). Але, можа, хто з гэтых мастакоy мiмаволi i выкарыстаy Асiн вобраз, калi yяyляy старасвецкую паненку?

Рэдактарка з палёгкай уздыхнула. Нiякай таямнiцы. І перавяла вочы на шыльдачку ля багетнай рамы: «Партрэт графiнi Марыi Корб-Варановiч. Невядомы мастак, пач. XІX ст.».

Усё, цяпер нiякага ратунку ад мiстычнага жаху… Адкуль ён толькi yзяyся? У прынцыпе, нiчога ж страшнага не адбылося – падумаеш, убачыла намаляваную падобную да сябе дзяyчыну… Гэта ж забаyна… А за сэрца нiбыта нехта халоднай рукой крануy. І сцiснуy… Так.

Бо Арсенiя шалёна ненавiдзела гэтую намаляваную дзяyчыну, такую чыстую, датклiвую, рахманую…

Выплеск нейкай iнстынктыyнай, незразумелай да мiстыкi нянавiсцi…

– Гэта ваша сваячка, напэyна?

Зацiкаyлены голас бабулькi-наглядчыцы ледзь не змусiy Асю падскочыць.

– Вы не з Корб-Варановiчаy выпадкам?

– Не… нiчога я пра гэтых… Корб-Варановiчаy… не ведаю! – знервавана прамовiла Арсенiя i памкнулася прэч, пакуль яшчэ хто не заблукаy на нешчаслiвы паверх. Прэч, далей ад ненавiснага аблiчча.

– А як падобныя! – крычала yслед бабулька, але Ася yжо рванула на сябе дзверы галерэi.

Мiргатлiвыя лямпачкi над лiфтамi сведчылi, што кабiны паволi кiруюцца на першы паверх, а чакаць хацелася не больш, чымся драпаць пазногцямi бетонную сцяну. Ася, прытрымлiваючы рукой доyгую спаднiцу, iмклiва пабегла yнiз па «чорнай» лесвiцы, вечна пракуранай настолькi, што варта было спусцiцца на суседнi паверх, i валасы двое сутак патыхалi табакай. Хаця Ася пару разоy сфоткала паветра, абазначанае цыгарэтным дымам, але гэта было паветра не для яе дыхання.

На кожнай лесвiчнай пляцоyцы блiшчэлi мадэрновыя попельнiцы на высокiх жалезных ножках, падобныя цi да металёвых грыбоy, цi то да маленькiх робатаy. Але падваконнi былi застаyленыя звычайнымi бляшанкамi з-пад кавы i марынаваных алiвак, якiм курцы «Сокала-прынта» аддавалi перавагу, пра што сведчылi горы недапалкаy у бляшанках i сiратлiвая пустэча, парушаная некалькiмi пляyкамi, у попельнiцах на жалезных ножках. Памiж сёмым i шостым паверхамi на лесвiчнай пляцоyцы злева ад акна мелася глыбокая нiша, а y ёй – вузкiя дзверы, абабiтыя бляхай, без анiякай шыльды. Нейкае тэхнiчнае памяшканне. Аб гэтыя дзверы супрацоyнiкi любiлi тушыць недапалкi, спаборнiчаючы y мастацкасцi чорных сыпкiх росчыркаy.

На шчасце, курцы на гэты раз не тоyпiлiся перад акном. Але калi Ася, спяшаючыся, прабягала паyз нiшу з дзвярыма, нехта моцна схапiy яе за руку, iрвануy убок – i Арсенiя апынулася y нiшы, прыцiснутая да нападнiка, як у перапоyненым лiфце.

– Тс-с-с… Цiха…

Арсенiя ледзь стрымала абураны крык… Перад ёй стаяy Вячка Скрынiч уласнай лiтаратарскай персонай! І нават моцна трымаy яе за руку (мiж iншым, на Асiнай далiкатнай скуры yтворыцца сiняк). Худы твар Скрынiча здаваyся яшчэ больш напятым, чым звычайна, зялёныя вочы гарэлi, як у дзiцёнка, якога зараз тата пасадзiць у вагончык амерыканскiх горак. Прамыя цёмныя валасы зблытаныя, як быццам уладальнiк толькi што прабег не адну лiтоyскую вярсту, ноздры драпежнага носа раздзiмаюцца… Вочы Асi апынулiся на yзроyнi Скрынiчавага падбароддзя, на дзiва паголенага (дзе ж рамантычнае шчэцце?). І паху алкаголю не адчувалася, толькi гаркавата-палыновая парфума… Ад шалёнага Вячкi можна чакаць чаго заyгодна. Арсенiя, праyда, ужо гады з два яго не сустракала, бо зусiм перастала цягацца па лiтаратурных тусоyках. Толькi iнтэрнэт час ад часу абурана гуy вакол абвестак, што Вячку, якi славiyся незалежнiцкай пазiцыяй, не пусцiлi некуды выступаць цi не надрукавалi артыкул са станоyчай рэцэнзiяй на ягоны раман. Хаця курсавых i дысертацый па ягонай творчасцi, Ася дакладна ведала, абаранялi шмат.

Скрынiч нiдзе не працаваy. Адны казалi, што ён някепска зарабляе тым, што пiша сцэнарыi серыялаy для расiйскiх кiнастудый, таму i можа пачувацца незалежна. Другiя пляткарылi, што ён проста зусiм апусцiyся, спiyся, скалоyся, галадае, жыве на мiласцiну прыхiльнiкаy… Іначай даyно з’ехаy бы за мяжу, на якi лiтаратурны грант. Можа, i праyда падсеy на якiя наркотыкi? Вунь што вытварае… Як яго толькi y «Сокал-прынт» прапусцiлi?

Скрынiч, вiдаць, збаяyся, што ягоная «ахвяра» як вiдаць заверашчыць i пачне вырывацца, таму yмольна i хутка зашаптаy:

– Цiха, калi ласка… Не бойся… Проста паслухай мяне… Арсенiя тузанулася, вызваляючыся. Пачалiся няёмкасць i боязь. Наyрад гэта спроба аднавiць забыты раман. Хутчэй на бутэльку не хапае беднаму генiю, цi y генiяльную галаву yзбрыла мара выдацца y «Сокале-прынце»… Пiетэт перад Скрынiчам Ася страцiла якраз два гады таму, калi Скрынiч на прэзентацыi сваёй кнiгi y галерэi «Падземка» холадна запатрабаваy у абмен на iнтэрв’ю y Асiнай сяброyкi Волькi, сiмпатычнай студэнтачкi журфака, правесцi ноч у ягонай спальнi. І не проста так, а з наручнiкамi. Дасюль, маyляy, не апрабаваy. А такiя наручнiкi файныя, сталёвыя, блiскучанькiя… І ложак з жалезнымi парэнчамi ёсць, зручны для такой насалоды. Скрынiч стаяy пад карцiнай з намаляванымi вачастымi сперматазоiдамi y сваёй чорнай кашулi i джынсах, дэманiчна скрыжаваyшы на грудзях рукi, пазiраy нахабна-пагардлiва некуды y верхнi кут столi, толькi час ад часу кiдаючы лiтасцiвы позiрк на студэнтачку з таненькiм лiчбавым дыктафонам, зацiснутым у наманiкюраных пальчыках – нiбыта птушка трымалася за галiнку, i лена распавядаy пра тое, што наручнiкi – гэта высокi сымболь энергii дзэн… Усе вакол разумелi, што Скрынiч сцябаецца, i цiха весялiлiся, толькi дзяyчо з дыктафонам не разумела i не ведала, куды падзецца ад сораму. І Ася не ведала, што рабiць. Бо яшчэ yчора на фуршэце пасля адкрыцця выставы знаёмага мастака Скрынiч нiбыта yсур’ёз з ёю размаyляy, i праводзiy дахаты, i дужа цiкава распавядаy пра шляхецкiя двубоi, i запрасiy на гэтую прэзентацыю… Прычым наказваy прыйсцi абавязкова. На развiтанне пяшчотна пацалаваy руку, закаваную y пярсцёнкi, i здавалася, нават камянi iх заззялi ад радасцi… Усё, як у ягоных кнiжках! Неверагодна! І Ася, забыyшыся на свае комплексы, млела ад шчасця i не спала yсю ноч, соладка шчымiла пад лыжачкай, i нiяк не верылася, што яна – няyклюдная дзеyчынёха з шэрымi валасамi – прыцягнула yвагу самога Вячкi… Якi нават за яе сястрой Маргарытай не стаy упадаць. Не, так не бывае, ён абавязкова y Арсенii расчаруецца…

Так тады i выйшла. Было бачна – забыyся, што запрасiy. Нават не глядзiць. Вусны пагардлiва крывiць. Вось, прычапiyся да ейнай сяброyкi. А што ты хацела, пачварына… Ася сышла, не дачакаyшыся нават, калi Скрынiч пачне чытаць урыyкi з новай кнiгi, пакiнуyшы разгублена-шчаслiвую Вольку вырашаць, цi згаджацца на наручнiкi, i потым доyга сама сябе пераконвала, што пiсьменнiк i тое, што ён з сябе yяyляе y штодзённым жыццi, могуць не толькi не супадаць, але быць процiлегласцямi. І ад гэтага якасць твора не пагоршыцца, бо толькi яна i мае значэнне. А Скрынiч ужо напiсаy пяць выдатных раманаy, за якiя y лепшыя часы, ды пры спагадлiвых адносiнах дзяржавы да нацыянальнай лiтаратуры, быy бы запяспечаны да канца дзён сваiх, i на вулiцах яго пазнавалi б не толькi студэнты фiлфака…

Але што там… Усё перагарэла. Праyда, i сяброyства з Волькай пасля той прэзентацыi растала, як снег на далонi.

Не, Арсенiя yжо не тое наiyнае дзяyчо, пасля школы «Сокала-прынта» яе не збянтэжыш.

– Калi хочаце размаyляць – пойдземце y мой кабiнет. А там на стале гара тэчак…

Скрынiч раздражнёна пакруцiy галавой.

– «Кабiнет…» Зусiм ачыноyнiчылася, паненка. Не пра тое думаеш… Не пра тое… На партрэт свой паглядзела?

Арсенiя здрыганулася.

– Адкуль вы ведаеце пра партрэт?

– У Кнiзе так напiсана… – будзённа прамовiy Скрынiч нешта абсалютова шаманскае i зноy напяyся: – Ш-ш-ш…

На лесвiцы чулiся крокi. Вячка штурхануy абабiтыя бляхай дзверы, i яны раптам расчынiлiся. Патыхнула сутарэннем. Ася не паспела абдумаць, што адбываецца, як Скрынiч уцягнуy яе за сабой у вузкi, з тры локцi, паyцёмны калiдор i зачынiy дзверы – электрычнае святло працэджвалася скрозь круглыя маленькiя адтулiны y гiпсакардонавых плiтах правай сцяны – нiбыта волат вiдэльцам папароy. Што за гульнi y шпiёнаy? Але Ася, як i Вячка, паслухмяна чакала, пакуль на лесвiцы сцiхнуць крокi.

– Пайшлi… – шапнуy Скрынiч, i Ася рушыла за iм углыб таямнiчага пакоя, спатыкаючыся аб старыя транспаранты i шчыты для кнiжных экспазiцый, сама не разумеючы чаму. Можа, таму, што на стале чакалi рукапiсы, i гэта было мацней за yсялякi iншы страх? Цi таму, што гэта быy Скрынiч, якi хоць, кажучы велягурыста, i разбiy калiсьцi яе сэрца, але чые гераiчныя фэнтэзi снiлiся ёй па начах? Дый так хвалююча было залезцi y вантробы ненавiснай Шэрай Будынiны, нiбыта гэтым зрабiць ёй балюча…

Дзесьцi, зусiм побач, праляскатаy лiфт… Спаднiца зачапiлася за пыльны планшэт… Усё, будзе нiтка вiсець на падале. Калiдор скончыyся трохi шырэйшым тупiком. Тут усё было застаyлена старымi манiторамi, i Вячка махнуy рукой, запрашаючы Асю сесцi.

І яна села проста на пажаyцелую спiну вялiзнага старога манiтора, як на якi-небудзь чэрап дыназаyра, i адчула – упершыню за столькi гадоy – волю. Самае лепшае адчуванне y свеце. Можа быць, нават лепшае за пачуццё кахання для тых, хто здольны цанiць падобныя рэчы. Як быццам збегла з урока перад кантрольнай. Шэрая Будынiна больш не выклiкала нянавiсцi – у яе аказалiся свае кулiсы, сваё патаемнае жыццё, далёкае ад афiцыйнага фасада… А Вячка пазiраy нахабнымi светла-зялёнымi, з чорнымi доyгiмi вейкамi вачыма на Арсенiю.

– Сёння ты пабачыла партрэт свайго двайнiка. Так мусiла быць – бо я так напiсаy.

Манiя вялiкасцi? Прароцтвы Скрынiча? «Тканiна загаварыла» – як у тупым галiвудскiм баевiку пра таемную суполку ткачоy, якiя вылiчваюць нябесныя пасланнi па вузельчыках, што yтвараюцца на сувоi, а пасланнi yсё нейкiя аднастайныя: таго забiць, гэтага забiць. А Скрынiч ужо даставаy з чорнай джынсавай сумкi, што боyталася y яго на плячы, рукапiс – раздрукаваныя на прынтары старонкi, падшытыя y сiнi файл. Вось як выглядае сёння аракул…

– Не смейся… – сурова папярэдзiy ён Асю, у якой на твары заyсёды было напiсана, што яна думае пра гэты варты жалю свет i сваiх дарагiх блiжнiх, вартых гэтага свету. – Я заyсёды ведаy, што думка матэрыяльная. Здаралася y мяне – напiшу, а яно i спраyдзiцца… І вось цяпер…

Вячка таксама yсеyся на манiтор-дыназаyр насупраць Асi, блiзка-блiзка – каб i надалей гаварыць цiхутка, палыновы пах ягонай парфумы нагадваy пра стэпы i, па асацыяцыi са стэпавымi прасторамi, пра тое, што трэба збягаць падалей ад маньякаy, якiя зацягваюць малазнаёмых дзяyчат у кладоyкi памiж паверхамi. Хаця больш за yсё Вячка нагадваy не маньяка, а пярэваратня. Ваyкалака. Ваyка. Жылiстага, напятага, вясёла-шалёнага…

– Я напiсаy пяць раманаy, – змрочна прамовiy Вячка, нiбыта прызнаваyся, што пахаваy пяць жонак. – Гэта было… файна, пiсаць iх… Ведаеш, мне тады па барабане yсё, што адбываецца вакол, я памiраю, нараджаюся, забiваю, атрымлiваю yдары, кахаюся, здраджваю – разам са сваiмi героямi. Аднойчы, як у Максiма Горкага, застаyся шнар на грудзях – калi выпiсаy сцэну, дзе князя Барыса Глiнскага забiваюць ударам корда y сэрца. Крывi y мяне не было – чырвоны след, нiбыта апёк, i шнар застаyся, як ад апёку… Вось… – Вячка на iмгненне расшпiлiy чорную джынсавую кашулю. – Ведаеш, у маiм свеце цiкавей, бясконца цiкавей, чым у вашым… Але рэальным ёсць усё-ткi ваш… Гэты… Я не магу больш трываць гэтай рознасцi.

Скрынiч уздыхнуy, нiбыта перад скачком з парашутам.

– Я напiсаy раман… І я хачу яго пражыць. Ася не стрывала i засмяялася.

– Гэта называецца ролевая гульня, спадар Вячаслаy. У асноyным падлеткi захапляюцца.

Вячка не пакрыyдзiyся, наадварот, нiбыта супакоiyся, зблiснуy гарэзна вачыма.

– Ты думаеш, у мяне дах паехаy цi я па пялюшках i бразготках занастальгаваy? Не. Як гэта нi прынiжальна – я надзiва неарыгiнальны. Калiсьцi Петронiй, арбiтр элегантнасцi y Неронавым Рыме, напiсаy раман i таксама захацеy яго пражыць – бо сам у рэальным жыццi нiчога падобнага не меy. І яны з сябрам-вольнаадпушчанiкам селi на аслоy i адправiлiся y падарожжа, паyтараючы прыгоды герояy. Блыталiся па прытонах, разбойнiцкiх сховiшчах, оргiях…

Арсенiя паспрабавала зручней усесцiся на жорсткiм чэрапе манiтора – не yдалося. Вось жа няёмкасць – усебаковая. Знiзу – вострая грань манiтора, мазгi кампасцiруе лiтаратурны генiй, i цi не лепей вярнуцца да тэчак? Оргii, прытоны… Ася выдатна памятала сюжэты Вячкавых раманаy: рыцары з гатычных замкаy шукаюць цмокаy у азёрах Вiцебшчыны, замкнутыя y сутарэннях паненкi адмаyляюцца ад шлюбаy па прымусу, яшчэ абавязкова скарбы трэба адшукваць – i скарбы абавязкова праклятыя… А яшчэ Вячка любiy падарожжы y часе. Змешваць эпохi, перакiдаць туды-сюды герояy, ды каб у прышэльца з iншага часавага вымярэння надарылася рамантычнае каханне… А яшчэ хтосьцi з герояy сабой ахвяруе, на пакутнiцкую смерць добраахвотна пойдзе, ворагам у пашчу… А каханая, што яго пры жыццi мучыла, тады валасы на сабе рве i светлую памяць захоyвае. А антураж якi: палац вiзантыйскага iмператара, пячора y вампiрскiх Карпатах, зал у Нясвiжскiм палацы, нетры Белавежскай пушчы, рымскiя катакомбы… І як Вячка збiраецца гэта пражываць? Арсенii зрабiлася нудна, як заyсёды, калi да яе прарываyся аyтар, якога трэба было, асаблiва не крыyдзячы, адправiць з Богам i з ягоным абсалютова «Сокалу-прынту» i асабiста Асi непатрэбным рукапiсам.

– Ведаеце, гэта, напэyна, цiкава, але я не захапляюся ролевымi гульнямi.

– Позна, – твар Вячкi перакрывiyся не самай лагоднай усмешкай. – Ты yжо y гульнi. Думаеш, я да цябе выпадкова прыйшоy?

Побач iзноy прагуy-праляскаy лiфт. Вячка адкрыy рукапiс на пачатку i зачытаy спалатнелай Асi yрывак:

– «Яна моyчкi глядзела на твар намаляванай дзяyчыны, i ёй здавалася, што яна глядзiць на самую сябе. Можа, нехта са знаёмых па студэнцкiм юнацтве мастакоy намаляваy яе па памяцi y старажытным строi? Але выратавальную думку адпрэчыла шыльдачка пад партрэтам: «Графiня К., ХІХ стагоддзе, мастак невядомы». Гэты высокi белы лоб, расчасаныя на прабор гладкiя, як шоyк, валасы, вялiкiя цёмныя вочы… Незвычайны для нашага часу выраз рахманасцi i чысцiнi. А яшчэ яна адчула, што шалёна ненавiдзiць намаляваную дзяyчыну – i не разумее, чаму…»

– Выходзiць, вы пiсалi пра мяне? – прагаварыла Ася. Вячка раздражнёна ссунуy бровы, як настаyнiк над вучнем, што нiяк не можа скласцi два i два.

– Я пiсаy раман. Я yсё гэта yявiy – на архiyных матэрыялах пра род Корб-Варановiчаy. Напачатку дзеянне адбывалася толькi y першай палове дваццатага стагоддзя. А тады я зразумеy, што яно павiнна працягнуцца y сучаснасць. І y рэальнасць… Мусiць жа быць кропка сыходу, з якой усё пачнецца? І вось учора yвечары мастак Андрусь Камароyскi, сябра мой, распавёy, што на прэзентацыi бачыy партрэт, страшэнна падобны да адной дзяyчыны, да якой калiсьцi… прабач, ён назваy гэта «клеiyся». І дзяyчына, трэба ж, робiць у будынку, дзе i галерэя. Шкада, не прыйшла. Цiкава было б пабачыць яе каля партрэта. Бо на прэзентацыi, хто з «Сокала-прынта» быy, усе гэта абмяркоyвалi – цi сваячка Ася Вяжэвiч графам Корб-Варановiчам… І я зразумеy – гэтак жа ясна, як поyху – гэта i ёсць мой шанец… Ты.

Светла-зялёныя вочы Вячкi гарэлi драпежным энтузiязмам, i ён яшчэ больш, чым заyсёды, нагадваy Асi ваyка – у якога нiколi не будзе сваёй зграi.

– А што там далей, у кнiзе? – асцярожна папыталася Ася. Вячка адвёy позiрк.

– Думаю, лепей, калi ты не будзеш пра гэта ведаць. Я пачну раскрываць сюжэт паступова.

– І наручнiкi там маюцца? – не стрымалася Арсенiя, каб не выплюхнуць даyнюю крыyду.

– А што, ты супраць? – раздражнёна прагаварыy Вячка. – Твая сяброyка дык не супраць была. Ведаеш, – стваральнiк фэнтэзi глядзеy некуды yбок, – я табе доyга дараваць гэтага не мог – цяпер можна сказаць, калi yсё забылася. Я ж успрыняy напачатку наша знаёмства надта сур’ёзна. А як пабачыy, што ты прывяла гэтую дурную журналiстачку, ды на мяне нацкавала, а сама побач стаяла i пасмiхалася… Ну, зразумеy, якога дурня зваляy. Цяпер – усё, не бойся. Нiякай эротыкi. Ну, што табе губляць? Такое yжо цiкавае жыццё y цябе?

Ася захiнула твар рукамi. Вар’яцтва. А яшчэ yсведамленне, што два гады таму yсё магло атрымацца… Калi б не гэтая Волька… Калi б Ася насмелiлася сама загаварыць з вялiкiм i жахлiвым Вячкам, якi, аказваецца, зусiм не такi yпэyнены y сваёй пераможнасцi, здольны збянтэжыцца i пакрыyдзiцца… Каб яна выявiла сваю зацiкаyленасць – ну хоць на пялёстак незабудкi…

Позна.

– Я не ваша гераiня. У мяне не цёмныя, а попельныя валасы. У мяне… праца.

Скрынiч пераможна yсмiхнуyся.

– Валасы пафарбуем. Імя зменiм. З працы звольнiмся… – І, пабачыyшы жах суразмоyцы, паспешлiва дадаy: – Ды жартую я, жартую… Гэта yсё насамрэч не мае значэння. Дэталi, антураж… Галоyнае – сэнс… Мэсэдж. – І прагаварыy цiха i сур’ёзна, узважыyшы рукапiс у руках. – Гэта лепшы мой раман. І ён дужа цiкавы. І… апошнi. Павер, ты не пашкадуеш. Ну, Алiса, ты гатовая сягнуць у Залюстрэчча?

Вячка yстаy урачыста, як камандзiр атрада перад бiтвай. Ася таксама павольна паднялася – галава кружылася… Праца… тэчкi… кабiнет… пазыка – кватэра – туга-туга-туга… І прамовiла, страсаючы з сябе рэшткi былога жыцця:

– Я згодная.




Раздзел 3. Паляванне на дацэнта


– Ганьба! Ганьба! Далоy! – Алесь на чале студэнтаy лiтаратурнага аддзялення педфака yварваyся y аyдыторыю. Нянавiсць пульсавала y скронях, змушала голас зрывацца… Пыльнае святло працэджвалася скрозь шыбы i заставалася ляжаць на паркетнай падлозе ромбамi, падзеленымi цёмнымi крыжамi, – якраз месца для ахвяры…

Той, хто быy прычынай нянавiсцi, стаяy на yзвышэннi ля новенькай, лакаванай кафедры, якую не паспелi шчэ абцерхаць тэчкi з дакладамi выкладчыкаy. Вось такiх, як гэты, панскае адроддзе, Апанас Іванавiч Корб-Варановiч.… Інтэлiгентнага выгляду, высокi, плячысты, гадоy пад сорак. Цёмныя вусiкi, акуратная кароткая прычоска, шэры касцюмчык з гальштукам… Выпiсаны з Ленiнграда дацэнт. А як вiдаць, у прафесары цэлiць. Нават цяпер, твар у твар з раз’юшаным натоyпам, – паважны, фанабэрысты… Нi свярбiць, нi балiць. Халодны пагляд шэрых вачэй з чорнымi вейкамi з-за круглых шкельцаy акуляраy, i так i yяyляецца над высокiм упартым iлбом лаyровы вянок.

– Мы адмаyляемся здаваць вам залiк!

З-за спiны Алеся азваyся дружны хор ухвалы.

– Мы не будзем слухаць лекцыi чарнасоценца i шавiнiста! Студэнты загарлалi, пад столь аyдыторыi пачалi yзлятаць сшыткi, губляючы лiсты, нiбыта нехта хацеy ажывiць мёртвых птушак.

– І чаго вы дабiваецеся, Вяжэвiч? – дацэнт стараyся гаварыць дастаткова гучна, каб яго было чуваць, але не зрывацца на ганебны крык. – Гэта дэмагогiя! Вам проста лянота вучыць славянскiя мовы…

– Мы хочам вучыцца! – Алесь аж вiраваy ад нянавiсцi, здавалася, яна, як вецер, кудлачыць ягоныя валасы. – Але не y вас! Вы – чужы! Прыехалi з Расii, беларускай мовы не ведаеце…

– Не вам дзялiць на чужых i сваiх! – холадна сказаy Корб-Варановiч. – Калi вам не вядома, я родам з Беларусi, як i yсе мае продкi. Беларуская мова – мая родная мова, i я яе люблю не менш за вас. Так, люблю! – дацэнт павысiy голас, каб заглушыць насмешны гуд. – Не мая вiна, што я нарадзiyся, калi не было беларускага yнiверсiтэта, i змушаны быy вучыцца y Санкт-Пецярбургу i пiсаць свае працы на расейскай.

– Вось i пiшыце пра расейскую! Няма чаго прывязваць да яе нашу старажытную мову Скарыны i Лiтоyскiх статутаy! – гэта азваyся студэнт Аyтух Папара, якi yжо выдаy паэтычны зборнiк, на якi напiсаy стрымана-yхвальную рэцэнзiю сам Лукаш Бэндэ.

– Я – вучань Шахматава, Бадуэна дэ Куртэнэ i Яyхiма Карскага. Спадзяюся, вам хоць нешта кажуць гэтыя iмёны. І я нiколi не здраджу акадэмiчнай навуцы, дзеля якой мяне i запрасiлi на Беларусь, – вусны Корб-Варановiча крывiлiся ад пагарды да невукаy. – Як навуковец, я маю справу з фактамi, а не з эмоцыямi. І раблю высновы не з таго, што мне заманецца. І не вы будзеце вызначаць тэмы маiх даследаванняy. Мова нашая зусiм не вывучаная, яе паходжанне, яе развiццё… Сёння i цяпер ствараюцца яе лiтаратурныя нормы. А тут непазбежныя дыскусii. Кожны вучоны мае права на сваё меркаванне, калi здольны навукова яго абгрунтаваць.

– Мы ведаем вашае меркаванне: беларусы павiнны гаварыць «лiцература, цеатр, гасударства, аyгуст, срэдства»… Падвучыце мову, дацэнт! – выкрыкнуy з-за спiны Алеся ягоны сябар, Хведар П’янкоy, як заyсёды, жывапiсна жэстыкулюючы, за што яго празвалi на курсе «ветраком». – Такiх, як вы, гнаць трэба! Хопiць з нас Ілавайскiх!

– А вам больш падабаецца казаць, як прапаноyвае ваш улюбёны самавук-акадэмiк Лёсiк, «уз’ярытованы, верадаваць, урымсцiць, удыгаць, платэ, жанке, абразэ» i гэтак далей? От дзе «сапраyдная» лiтаратурная мова! – ноздры дацэнта пачалi драпежна раздзiмацца. – А вучыць мяне будзеце тады, калi напiшаце хаця б адно фiлалагiчнае даследаванне, якое нешта дадасць да беларускай лiнгвiстыкi. А наконт славянафiла Ілавайскага – дык я вам скажу, што калi б ён прачытаy зборнiк маiх лекцый, дык нападаy бы на мяне з гэткiм жа шалёным iмпэтам, што i вы, толькi з iншага боку. І yсвядомце – нiводзiн сумленны выкладчык у вас залiк замест мяне не прыме!

Цяпер Корб-Варановiч ледзь стрымлiваyся, акадэмiчная раyнавага з яго зляцела, як i не было, рукi сцiскалiся y кулакi. Выдатнiца Веранiка Манцэвiч, высокая прыгажуня з залатой касой, схаванай пад чырвонай хусткай, i абуральна блакiтнымi вачыма, весела закрычала:

– У такiм выпадку нам згодзяцца i «несумленныя»! Такiя, як Язэп Лёсiк!

Алесь кiнуy хуткi позiрк на Веранiку:

– Правiльна, Веранiка! Лёсiк у турме за беларушчыну сядзеy, калi гэты фiлолаг у расейскiх iмперыялiстаy вучыyся!

Але агонь абурэння вакол суцiшваyся: iсцi на дацэнта з кулакамi нiхто не збiраyся, а той, глядзiш, вось-вось сарвецца… Шляхцюк недарэзаны… Аж вусны тузаюцца, а акуляры ледзь не сонечныя зайчыкi пускаюць.

Што можа быць прыемней сэрцу бунтоyнага студэнта, чым сузiранне нервовых канвульсiй выкладчыка? Вяжэвiч адчуy, што аднакурснiкi цягнуць ззаду за пiнжак, ляпаюць па плячы… Хопiць, маyляy, пайшлi…

– Мы не будзем здаваць вам залiк!

– Што за мiтынг? – пагрозны крык змусiy студэнтаy суцiшыцца. Дэкан педфака Мiхал Уладзiмiравiч, якi нiколi голасу не падвышаy i yвогуле быy чалавекам выключнай далiкатнасцi, прабiраyся y аyдыторыю, ягоны твар быy чырвоны ад гневу. – Прашу разысцiся! Гэта yнiверсiтэт, а не карчма! Усе дыспуты – выключна цывiлiзаваным шляхам! У наступны аyторак – чарговае пасяджэнне Рады педфака, вось, калi ласка, i прысылайце на яе сваiх дэлегатаy. А зараз папрашу вызвалiць аyдыторыю.

Студэнты, насупiyшыся, пачалi пакiдаць пакой, незадаволеныя, як гледачы Калiзея, якiм абвясцiлi, што гладыятары скончылiся i баёy сёння больш не адбудзецца. Алесь выскачыy адным з першых, расштурхаyшы таварышаy… Ды што ж гэта! Кругавая парука буржуйскiх кадраy! Ясная рэч, на камiсii зноy скажуць, што дацэнт Корб-Варановiч «уладае як юрыдыцыяй, гэтак i мэтадалогiяй мовазнаyства», пачнуць згадваць ягоныя даследаваннi па мове Скарынiнскiх выданняy, працу над Гiстарычным слоyнiкам беларускай мовы, артыкулы па вывучэннi беларускiх гаворак, шматлiкiя экспедыцыi… Але Хведар П’янкоy мае рацыю – якое yся гэтая лiнгвiстыка мае значэнне, калi робiцца чалавекам, што па прыродзе сваёй не можа раздзялiць гарачую любоy Алеся i ягоных таварышаy да Беларусi! Ён тут чужы! Ён мусiць з’ехаць! Але з гэнага гада yсё – як з воску вада…

Алесю было б трохi лягчэй, калi б ён затрымаyся i пабачыy, як Хведар П’янкоy, выходзячы з аyдыторыi апошнiм, павярнуyся да дацэнта i нягучна, але выразна прамовiy:

– І падумайце, Апанас Іванавiч, як вы будзеце тлумачыць Савецкай уладзе сваю сувязь з белабандытам Карыбутовiчам. Цi далёка пагоны засунулi?

Так, вiдовiшча спалатнелага твару Корб-Варановiча дакладна падняло б настрой Алесю.

Па шыбах павольна сцякалi халодныя слёзы травеньскага дажджу, абыякавыя, нiбыта нехта плакаy проста таму, што звык сябе шкадаваць, хаця для шкадобы няма нiякiх вiдавочных падставаy.

Дэкан спачувальна i трохi трывожна глядзеy на калегу, якi быy ягоным аднагодкам i нейкi час аднакурснiкам па Пiцерскаму yнiверсiтэту.

– Апанас Іванавiч, прабачце, вядома, за недалiкатнасць… Словы… як яго… студэнта П’янкова маюць пад сабою хоць цень праyды? Не-не, я нi y чым вас не абвiнавачваю i не хачу нiчога выпытаць. Але… нехта yпарта распускае чуткi, што вы ваявалi y атрадзе Лаyрына Карыбутовiча.

Корб-Варановiч рэзка yскiнуy галаву:

– Я ведаю, хто распускае гэтыя чуткi! Нацыяналiстычная хеyра, якая гатовая раздзерцi за адно сцверджанне, што беларуская i руская мовы блiзкiя адна да адной!

– Супакойцеся, Апанас Іванавiч… – дэкан стамлёна прысеy на венскае крэсла, што стаяла ля кафедры, парушаючы вензелем спiнкi прастакутныя вымярэннi аyдыторыi. – Я разумею, што вам цяжка. Тое самае перажываюць i iншыя старыя спецыялiсты. Але зразумейце i вы вашых працiyнiкаy. Мова цэлага народа абвяшчалася неiснуючай, мужыцкiм «наречiем». Дасюль не пераадолена стаyленне да яе як да дыялекту, сапсаванай рускай альбо польскай. Яшчэ нядаyна за тэкст на ёй можна было трапiць на катаргу… І людзi iшлi на катаргу. У такiх, як Лёсiк цi Ластоyскi, няма блiскучай акадэмiчнай адукацыi, як у вас, але y iх ёсць iншае… Гарачы энтузiязм, самаахвярнасць i любоy да беларушчыны, якiя нельга не паважаць.

Корб-Варановiч нервова прыгладзiy цёмныя валасы.

– А тое, што ваш Лёсiк сцвярджае, што рускай мовы не iснуе, што яна прыдумка iмперыялiстаy – гэта што? Цярпець? Яны настроiлi студэнтаy супроць мяне яшчэ да таго, як тыя мяне пабачылi на вочы! Мне Леанiд Калантай падрабязна распавядаy пра змову… Ён у наркамаце замежных спраy працуе, знаёмы з усiмi нашымi «дзеячамi», ведае yсе iнтрыгi… Уяyляеце, учора на лекцыi пiшу на дошцы формы дзеяслова «плесцi» на балгарскай i на сербскай… Раптам з «камчаткi» выкрыквае той самы Вяжэвiч: «А напачатку года вы давалi нам гэты дзеяслоy у iншым напiсаннi! Калi ж вы памылiлiся?»

– А вы i праyда памылiлiся?

Апанас Іванавiч упарта прыкусiy губу, памаyчаy, гледзячы yбок…

– Звычайная апiска. У iншых абставiнах я б пажартаваy i пераправiy адну лiтару на другую. Але тут… – ён нервова прыгладзiy валасы, нiбыта змахваy з iх павуцiнне. – Кроy кiнулася мне y галаву… Усё, думаю, зараз гэтая хеyра накiнецца… Ім не лектар патрэбны, а артыст, як падвiзаецца на тэатральных падмостках, блазан, якога можа асвiстаць не толькi знаyца, але любы невук, якi прыйшоy у храм мастацтва ад няма чаго рабiць…

– Карацей, вы iзноy пасварылiся са сваiмi студэнтамi, – дакорлiва прагаварыy дэкан. – Паслухайце, Апанас Іванавiч, я, як i yся прафесура, высока цаню вас як спецыялiста. Вы yжо шмат зрабiлi для беларускай фiлалогii. І шмат яшчэ здольныя зрабiць. Проста… прашу вас… не трэба быць такiм зацятым. Асаблiва не варта заядацца з моладдзю – ёй спакон веку yласцiвы бунтарскi дух. А тэрмiны, якiмi вы кiдаецеся y бок iх аyтарытэтаy, – «канiбалы», «езуiты»! Я ведаю, крытыкуюць вашыя лекцыi. Але ж i вы гэтак накiнулiся на «Граматыку» Лёсiка… Паверце, i ягоная праца, i вашая патрэбныя аднолькава на гэтым цалiку.

– Вы яшчэ скажыце, што яны аднолькава каштоyныя! Гэты невук шчыра лiчыць, што слова «белетрыстыка» паходзiць ад слова «балет»! Цяпер я разумею Яyхiма Іванавiча Карскага, якi адсюль з’ехаy адразу ж. Ён i мне казаy: «На Беларусi цяжка працаваць!» Я ж нават сям’ю сюды перавезцi не магу – зноy жонку давядуць да нервовага зрыву… – Корб-Варановiч кiдаyся па аyдыторыi, як зацкаваны звер. Дэкан спачувальна yздыхнуy.

– Зразумейце, калега, сёння лiнгвiстычная спрэчка y «чыстым выглядзе» немагчымая. Пад усё падкладаецца палiтычная «падбiyка». Адны – «вялiкадзяржаyныя шавiнiсты», другiя – «буржуазныя нацыяналiсты»… І нехта нацкоyвае нас адно на аднаго, каб знiшчыць усiх разам. Падумайце над гэтым…

Корб-Варановiч спынiyся i ганарыста yскiнуy галаву.

– Я не магу бяззуба yсмiхацца на абразы. Леанiд Калантай мае рацыю – я мушу абараняцца! Даводзiць сваю навуковую праyду! Вы проста не разумееце майго становiшча…

– Вы так лiчыце? – сумна прамовiy дэкан. – Ну, так, ваш Калантай падкажа… Прабачце, але гэта не той чалавек, парады якога варта слухаць. А памятаеце, як на нядаyнiм банкеце, калi святкавалi юбiлей Ігнатоyскага, да мяне падсеy гэты тып, былы падпольшчык з Наркамасветы? Вы яшчэ пыталiся, пра што мы з iм гаварылi?

– Н-ну… Памятаю…

– Дык вось, ён назваy мяне свiннёй, таму што я не падзяляю iх лiнiю, ваджуся з такiмi, як Корб-Варановiч, i яны мяне «шыбануць».

Дацэнт збялеy.

– Я вас падстаyляю… Навошта вы прыйшлi сюды? Суразмоyца супакаяльна працягнуy даланю.

– Цiха, цiха… Я ведаю, што раблю. Усё роyна я – сын святара. Паповiч. Гэты «грэх» мне не выкупiць нiчым, таму yсё астатняе не мае вялiкага значэння. Калi мяне захочуць прыбраць, знойдуць за што. А вы так i не адказалi на маё пытанне пра Карыбутовiча. Як ваш непасрэдны начальнiк, я павiнен ведаць, што гаварыць у вашую абарону. Як вы самi тлумачылiся з чэкiстамi?

Дзверы грукнулi – нейкi студэнт сунуy у аyдыторыю вiхрастую галаву, сустрэyся з сярдзiтым позiркам дэкана i зараз жа схаваyся. На калiдоры пачулiся хуткiя крокi i вясёлы смех, яны аддалялiся, нiбыта y iншым свеце. Корб-Варановiч нават не павярнуyся, ён стамлёна абапёрся аб кафедру, нiбыта збiраyся чытаць дзясятую за дзень лекцыю, i схiлiy галаву з акуратнай цёмнай стрыжкай. Па шыбах цякла yжо сапраyдная залева, скажаючы абрысы дрэваy за акном так, што яны здавалiся водарасцямi, якiя павольна выгiнаюцца y глыбiнных хвалях. Паглынулi мяне воды Твае…

– Я адказваy так: у мяне быy цёзка. Штабс-капiтан Корб-Варановiч. Але я бачыyся з iм толькi адзiн раз, у Клецку, у 1918-м, на балi y гiмназii, дзе служыy настаyнiкам. Мяне пазнаёмiy з iм стрыечны брат маёй жонкi Сяргей Паyлючыц. Сяргей быy зусiм малады. Яго, вiдаць, ачмурылi гераiчнымi расповедамi, усёй гэтай ваyкалацкай сiмволiкай, якую любiy Карыбутовiч, i ён уступiy у банду i y тым жа годзе загiнуy, падрабязнасцяy не ведаю. Пасля згаданага выпадку нi я, нi мая жонка нi з тым Корб-Варановiчам, нi з Сяргеем Паyлючыцам не бачылiся. Пра лёс Корб-Варановiча нiчога не ведаю.

Голас лiнгвiста гучаy глуха, нежыццёва, нiбыта кожную фразу перад гэтым ён ужо прагаварыy разоy сто.

Дэкан пакiваy галавой, падышоy да дацэнта, якi так i не скрануyся з месца i не падняy галавы, паклаy на iмгненне руку яму на плячук i выйшаy з аyдыторыi. Мудры iдзе за сваiм лёсам. Нямудрага лёс валачэ за сабой.

Што ж, гады рэвалюцыi кiдалi людзей, як трэскi y вiры. Нават пралетарскi пiсьменнiк Максiм Горкi тады жахнуyся i y 1918-м запiсаy у сваiх «Няyчасных думках»: «Грабят и продают церкви, военные музеи, – продают пушки и винтовки, разворовывают интендантские запасы, – грабят дворцы бывших великих князей, расхищают все, что можно расхитить, продается все, что можно продавать, в Феодосии солдаты даже людьми торгуют: привезли с Кавказа турчанок, армянок, курдок и продают их по 25 руб. за штуку. Это очень «самобытно», и мы можем гордиться – ничего подобного не было даже в эпоху Великой Французской революции».

Дождж суцiшваyся, хаваючыся y маладой лiстоце, як падлетак, якi нашкодзiy, накрычаy, а тады крадма залез на гарышча роднай хаты, спалоханы сваiм свавольствам i пакрыyджаны на свет, якi за гэтае свавольства неадменна пакарае.

Алесь Вяжэвiч ад дажджу не баранiyся нiколi – гэта быy ягоны сябар i брат, гэтак жа, як вецер цi снег. Паэт мусiць адчуваць роднасць з вольнымi стыхiямi! Таму i iшоy зараз у Татарскi канец Менска, дзе на кватэры y Аyтуха Папара збiралася студэнцкая грамада, шчодра вымачаны «вольнай стыхiяй» – хаця дождж ужо ператварыyся y незаyважную iмжу, з валасоy капала, а з чаравiкаy пры кожным кроку вылiвалася халодная вада. Алесь шыбаваy, горда закiнуyшы галаву. І, вядома, i ценю думкi не yзнiкала, што выглядае ён смешнавата i нават жаласна – пiнжак, абвiслы ад вады, доyгi чуб прылiп да лба… А побач шкандыбае, схаваны пад кяпуркаю з вялiкiм брылём, наставiyшы каyнер скуранкi так, што вушы схавалiся, жыyчык П’янкоy. Хведар, як заyсёды, размахваючы рукамi, не пераставаy бубнець:

– І нашто перцiся было y самую залеву? Перачакалi б ва yнiверсiтэце… Не хапала застуды y самую сесiю…

– Не цукар, не размокнем! – адрэзаy Алесь. – Калi застудзiмся – дык у таты майго спiрытусу мора, з бальнiчных запасаy. Ляснуць па кубку – i yсё. А тырчэць ва yнiверсiтэце, якi спаганены прысутнасцю гэтага чарнасоценца…

П’янкоy, шмаргануyшы носам, асцярожлiва папытаyся:

– Слухай, Алесь, а чаго ты так Корб-Варановiча ненавiдзiш? Не, я сам яго не выношу, i yсе сумленныя беларусы… Але ж цябе проста перасмыкае пры найменшай згадцы пра яго. А мы ж напачатку, мiж iншым, думалi, што ты ягоны сваяк. Ты ж да яго падобны, як два яблыкi з адной яблынi, толькi y цябе валасы светлыя, а y Варановiча – цёмныя. А вось бацька твой з iм дык увогуле – дзве кроплi вады… Можа, нейкiя рахункi y вас з iм асабiстыя?

Хведар прагна чакаy адказу, нават ягоны худы твар, здавалася, яшчэ больш выцягнуyся. Алесь злосна фыркнуy:

– Калi б я ведаy, што y ва мне ёсць частка ягонае крывi, я б яе сам сабе выпусцiy! Я яго як класавага ворага ненавiджу! Яго продкi, мiж iншым, панамi y маiх прадзедаy былi. На стайню, як вiдаць, пасылалi. І багацця мелi нямерана, пасля, праyда, зусiм згалелi. Але ж сутнасцi сваёй гнiлой не змянiлi! Паглядзi, як ён часам трымаецца – быццам роднага брата забiy, i цяпер сумленне заглушыць хоча.

– Я-асна… – працягнуy сябрук. – А да Язэпа Лёсiка як ты ставiшся?

– Спадар Язэп сапраyдны беларус! – прасвятлеy твар Алеся. – Паболей бы такiх!

– А Вацлаy Ластоyскi табе як? Кажуць, ён масонам быy… Ты чуy штосьцi пра гэта?

Вяжэвiч страсянуy з валасоy дождж.

– Можа, i быy… У яго пярсцёнак такi дзiyны ёсць, на мезенцы носiць. Пры царскiм рэжыме людзi блыталiся, кожны па-свойму да рэвалюцыi iшоy. Вось мой бацька, напрыклад, з эсэрамi калiсьцi звязаyся… Толькi пра гэта, браце, вядома, нiкому не расказвай. Бацьку i так цяжка. Праца y яго цяпер – не кожнаму па сiлах, у турэмнай бальнiцы. З арыштаванай контрай ён справу мае.

– І што, расказвае дома пра сваю працу?

Цяпер у голасе Хведара з’явiлася нейкая штучная абыякавасць, але Алесь нiчога не заyважыy. Загаварыy здушана, як пра даyнюю хваробу.

– Ды нiчога не распавядае. Нi слова. Прыйдзе дадому, усiх з пакоя выгане, спiрт глохча. Ведаеш, зусiм iншым чалавекам зрабiyся. Не памятаю, калi апошнi раз ён смяяyся, цi на пiянiна граy, цi мацi кветкi дарыy… А раней, калi y чыгуначным шпiталi працаваy, кожны дзень цягаy ёй хоць рамоначак якi! А yзiмку, уяyляеш, у сябе y кабiнеце y слоiк з вадой ставiy галiнкi бярозы i вярбы, i як зазелянее галiнка – прыносiy мацi замест кветак.

Твар Алеся зрабiyся зусiм хлапечы, шэрыя вочы свяцiлiся – вось такiм ён быy, калi да яго прыходзiлi тыя вершы, якiя ён лiчыy сваёй слабасцю y адрозненне ад радкоy, што пакутлiва выштукоyваy, услаyляючы камсамол, фабрыкi i трактары… А y гэтых, нязваных, серабрыyся туман над поплавам, пагойдваyся арэлямi месяц, i самая прыгожая y свеце дзяyчына з рысамi Веранiкi Манцэвiч расплятала косы над люстэркавай цiхай вадой…

Ганьба для камсамольскага паэта. Правiльна яго лаялi ва yнiверсiтэцкай насценгазеце, i на пасяджэннях «Маладняка», i y часопiсе «Полымя». І незразумела, чаму i адкуль прыходзяць яны, такiя няправiльныя вершы, i ад iх гэтак салодка-пакутна, гэтак нясцерпна-yзвышана, як нiколi не бывае ад патрэбных радкоy пра станкi, заводы i камсамол. І, калi yдумацца, чым ён, падлеглы сентыментальным буржуазным уплывам паэт Алесь Вяжэвiч, лепшы за таго Корб-Варановiча?

Але yспамiн пра дацэнта, якi, у прынцыпе, нiчога кепскага яму, Вяжэвiчу, не зрабiy, зноy пагнаy дрыготку нянавiсцi па целе…

– Што, ужо лiхаманiць? – буркатлiва заyважыy П’янкоy. – Будзеш ведаць, браце, як цягацца пад «вольнай стыхiяй»… Крочым хутчэй, а то без нас усё вiно пап’юць.

Алесь нiчога не адказаy, толькi прыспешыy крок. У небе мiж хмар паказалася маленькая сiняя лапiнка, але да чыстага неба было яшчэ далёка.

…За шыбамi кабiнета на трэцiм паверсе наркамата замежных спраy неба было зусiм шэрым, i нiякiх дрэваy пад акном. Калi не ведаць, якi сёння дзень, можна было падумаць, што гэта не травень, а кастрычнiк цi нават лiстапад. На стале з цёмнага дрэва, магутным, як пастамент для статуi Юпiтэра, i шчодра пакрытым блiскучым лакам, стаялi два парцалянавыя кубкi, такiя пяшчотна-блакiтна-ружовыя, з танесенькiмi пазалочанымi ручкамi, што страшна было браць у рукi, здавалася, заверашчаць ад жаху, што iх раздушаць грубыя пралетарскiя пальцы.

Хведар асцярожна паставiy свой кубак на гэткi ж далiкатны сподачак, нiбыта ён быy да краёy поyны, хаця насамрэч Хведар ужо выхлебтаy усю гарбату, нязвыкла салодкую. Цукру y гэтым кабiнеце не шкадавалi. Напэyна, не скупiлiся i на iншае… Свецкую iдылiю псавалi ледзь прыкметныя, але yсё-ткi бачныя паралельныя драпiны на лакавай паверхнi стала: нiбыта нехта y смяротным адчаi хапаyся пазногцямi за гладкую паверхню, яго цягнулi назад, а ён зноy вырываyся i ламаy пазногцi аб цёмнае дрэва… П’янкоy нiбыта наяве пачуy крыкi…

Вось дурныя фантазii… Гэта ж не турма, не следчы кабiнет ДПУ – наркамат замежных спраy. Пазногцямi добры мэблевы лак не падрапаеш. Хведар дакладна гэта ведаy – у дзяцiнстве давялося дапамагаць бацьку-цесляру. П’янкоy страсянуy галавой i, каб адагнаць морак, аддана yтаропiyся y мудрыя вочы намаляванага Ленiна – вялiзны партрэт у цяжкой багетнай раме вiсеy як мае быць, на сцяне за спiнай гаспадара кабiнета… Добра, што таварыш Калантай не валодае здольнасцямi чытаць думкi. Хаця для важнай справы, якой яны абодва займаюцца, гэтая якасць вельмi прыдалася б.

Таварыш Леанiд Пятровiч Калантай, акуратны да лялечнасцi мужчына гадоy трыццацi, апрануты y дыхтоyны гарнiтурчык з дыяганалi, з прылiзанай валасок да валаска доyгай грыyкай, што акуратным трохкутнiкам закрывала палову гладкага лба, нарэшце адарваy вочы ад аркуша, спiсанага дробным почыркам.

– Што, i праyда Ластоyскi носiць на мезенцы пярсцёнак? Хведар пацiснуy плячыма.

– Сам не бачыy. Але, думаю, Вяжэвiч не стаy бы прыдумляць.

– Магчыма… А вось iнфармацыя пра тое, якi вялiкi yплыy мае на студэнтаy Лёсiк, нас даyно трывожыць. Гэта выразны нацыянал-буржуазны yплыy. І шавiнiст Корб-Варановiч нам у нейтралiзацыi гэтага yплыву дапаможа.

– Як? – здзiвiyся П’янкоy. – Я ж думаy, дацэнт – наш вораг!

– Вядома, вораг, – ласкава пацвердзiy гаспадар кабiнета. – І вельмi зацяты. У маладой савецкай дзяржавы шмат ворагаy – з усiх бакоy. Разумееш? З розных бакоy! Усе гэтыя закаханыя y Лёсiка, Ластоyскага i Ігнатоyскага нападаюць на Корб-Варановiча? Але яны ж не таму на яго нападаюць, што за Савецкую yладу yсёй душою, а таму, што ён не згодны з iхняй пальшчызнай. Яны тым выяyляюць сваю гнiлую сутнасць. З другога боку, змагаючыся з нацдэмамi, Корб-Варановiч ды iншыя вялiкадзяржаyнiкi таксама сваю гнiлую сутнасць выяyляюць… Вось няхай яны адзiн аднаго i выкрыюць. Вось што, Хведар…

Таварыш Калантай устаy з крэсла, прайшоyся па кабiнеце, важна заклаyшы за спiну рукi, – выглядала б гэта i зусiм салiдна, калi б не малы рост, не ратавалi нават высокiя абцасы блiскучых ботаy, пашытых на замову.

– У хуткiм часе Корб-Варановiч выступiць з дакладам на паседжаннi Акадэмii навук. – Калантай па-змоyнiцку пасмiхнуyся. – Думаю, яго будзе не цяжка пераканаць, што абавязкова трэба публiчна выказаць свае погляды, агучыць аргументы… Ён, вядома, усё i выкажа… А ты, Хведар, павiнен паклапацiцца, каб у асяродку студэнтаy правiльна ацанiлi ягоныя шавiнiстычныя выказваннi. Знайдзi некалькi чалавек – магчыма, тых жа Вяжэвiча, Папара, гэтую прыгажуньку Манцэвiч… Прапануй iм з’ездзiць у Ленiнград, дзе вучыyся Корб-Варановiч, пагаварыць з ягонымi былымi аднакурснiкамi, знаёмымi – сабраць доказы, што ён добра замаскаваны вораг. Я падкажу, каго наведаць… Запэyнiваю – звесткi будуць найцiкавейшыя! Ад Корб-Варановiча застануцца рожкi ды ножкi. А потым настане чарга ягоных апанентаy. І мы ачысцiм савецкую навуку ад буржуазнага шалупiння! Ясна?

Худы твар Хведара пайшоy чырвонымi плямамi.

– Можа, не трэба Манцэвiч? Яна… дурнаватая.

Калантай пiльна паглядзеy у спалоханыя шэра-зялёныя вочы свайго суразмоyцы:

– Асабiстыя пачуццi не павiнны замiнаць нам у рэвалюцыйнай барацьбе. Ну-ну, не чырваней… Калi ты згодны сам апекавацца гэтай дзяyчынай…

– Я згодны! – спяшаючыся, выкрыкнуy П’янкоy, i Калантай дакорлiва пахiстаy галавою.

– Глядзi, хлопча, не памылiся. Але мы гатовыя цябе падтрымаць у спробе перавыхаваць камсамолку, якая пачала збочваць з ленiнскага шляху. Заyтра ж прынясi на яе падрабязную характарыстыку. Усё, што ведаеш. А я запатрабую ейную асабiстую справу з унiверсiтэта… – Калантай зрабiy хуткую пазнаку на перакiдным календары. – Выратуем тваю Манцэвiч ад непатрэбных знаёмстваy.

– Ясна, Леанiд Пятровiч! – па-вайсковаму адрывiста адрапартаваy Хведар, вочы якога свяцiлiся ад шчасця.

– А наконт незразумелай сувязi Вяжэвiчаy з Корб-Варановiчамi… Гэтае падабенства… Кажаш, яны землякi. Паны i прыслуга… Нешта тут нячыста. – Леанiд Пятровiч спынiyся пасярод кабiнета, якраз за спiнай свайго агента, i той нязграбна закруцiyся, каб бачыць начальства. Таварыш Калантай, задраyшы галаву, глядзеy у мудрыя вочы партрэта, нiбыта атрымлiваy ад яго нямыя yказаннi.

– Старэйшага Вяжэвiча мы самi праверым… Вось жа, чалавек патрэбны, на адказнай працы, а сувязь з эсэрамi схаваy, схаваy… А мацi y твайго сябрука, мiж iншым, дачка цемрашала, якi панамаром у царкве служыy. Што, не чуy ад яго? А ты, са свайго боку, у студэнтаy параспытвай пра тое, што мы пра Вяжэвiчаy не ведаем.

– Добра, таварыш Калантай!

Хведар зразумеy, што вiзiт скончаны, узняyся, спрабуючы адначасова i выцягнуцца y бравую чырвонаармейскую паставу, i не пакрыyдзiць тым нiзкарослага гаспадара.

– Дзейнiчай, камсамолец Хведар П’янкоy! Партыя не забудзе тваёй гераiчнай i небяспечнай працы! – «блаславiy» гаспадар, падпусцiyшы належнага пафасу y голас, i Ленiн на сцяне, здавалася, ухвальна зiрнуy мудра прыжмураным вокам.

Калi дзверы за наведнiкам зачынiлiся, тонкi нос Леанiда Пятровiча незадаволена yцягнуy паветра. Што гэтыя студэнты, зусiм не мыюцца, цi што? У пакоi невыносна смярдзела прэлым абуткам. І вокны не расчынiш, краты… А фортка надта высока, не хочацца каго прасiць. Хоць праз дзверы пакуль праветрыць… Вось так. А цяпер, каб перабiць смурод, можна загадаць прынесцi кавы. Яшчэ засталася тая, бразiльская, прывезеная з Варшавы.

Гаспадар кабiнета yсеyся за спаласаваны драпiнамi стол, грэблiва адсунуy на край сталешнiцы пустыя кубкi, нацiснуy на кнопку званка, выклiкаючы сакратарку, i зноy заглыбiyся y спiсаныя дробным почыркам паперы.




Раздзел 4. Ромул i Рэм


Ася зачынiла сiнюю пластыкавую тэчку з рукапiсам. Зусiм не падобна да ранейшых раманаy Вячкi Скрынiча. Яе перасмыкала ад адчування, што насамрэч патрапiла y тую эпоху, калi на сцяне вiселi вусатыя партрэты, а навуковыя дыскусii заканчвалiся расстрэламi. Нават нейкая даyжынёй з глыток паyза yзнiкла y асэнсаваннi рэалiй: вось сцены маленькай кавярнi «Эдынбург», завешаныя палiцамi са старажытнымi бутэлечкамi ад мiкстураy i бляшанкамi з-пад табакi i манпансье, вось фiлiжанка з мятнай гарбатай на абрусе y шатландскiя краткi, вось насупраць сядзiць вясёлы Скрынiч у джынсавай куртцы i чорнай майцы з памаранчавым хiпоyскiм надпiсам: «Make love, not war», i ягоныя шэрыя вочы паглядаюць праз неахайную цёмную грыyку нахабна-дапытлiва.

– Гэта вы yсё прыдумалi? – нясмела папыталася Ася, i Вячка паморшчыyся, нiбыта яна наступiла яму на нагу.

– Слухай, вось толькi давай без гэтых «вы», а то я пачуваюся зусiм старэчай. А yсё апiсанае, – перайшоy на yрачысты тон Вячка, – адкрылася мне y прароцкiм сне. Што, не верыш?

Ася разгублена перасмыкнула плячыма, але Скрынiч ужо зноy усмiхаyся.

– А паверыла б з лёгкасцю, я ж бачу. Але не, выдумаць такое немагчыма. Давялося пакорпацца y архiвах. Ледзь не здох, начытаyшыся пратаколаy допытаy i даносаy. Па начах снiлася… Разумееш, гляджу цяпер на старэчаy i думаю не пра тое, як прайшлася па iх лёсе вайна, а як яны паводзiлiся y мiрным жыццi. Даносiлi? Верылi y масавыя працэсы над «ворагамi народа»? Самi былi ахвярамi?

Над фiлiжанкай павольна таньчыy, выгiнаyся, астываючы, струменьчык цёплага паветра, добра вiдочны на фоне чорнай Вячкавай майкi i y кантэксце сённяшняга пахаладання – шкада, Ася не прыхапiла фотаапарат.

– А пачытаць табе гэты фрагмент я даy дзеля таго, каб ты ведала, да каго зараз павiнна iсцi Арсенiя Вяжэвiч, гераiня майго рамана.

Асi зноy зрабiлася страшнавата. Петронiй i ягоны вольнаадпушчанiк… На што яна падпiсалася? Вось – замiж таго, каб сядзець на працы, адпрасiлася, спаслаyшыся на галаyны боль… А начальнiк аддзела, лысаваты аматар пiва, выгукнуy услед, каб абавязкова адкрыла бюлетэнь у палiклiнiцы, цi залiчыцца як прагул.

У палiклiнiку Ася не збiралася. І, дзiyна, ёй зараз было на гэта пляваць.

– Я павiнна перанесцiся y 1929 год?

– Не так радыкальна, – па-ваyчынаму белазуба пасмiхнуyся Скрынiч. – Мой раман – слаёны пiрог з адлегласцю амаль у стагоддзе памiж слаямi. Цяпер дзеянне пераносiцца y сённяшнi час. Гераiня, пабачыyшы сваё падабенства з партрэтам маладой графiнi Корб-Варановiч, вырашае даследаваць радавод Корб-Варановiчаy – а раптам знойдзецца сувязь з родам Вяжэвiчаy – i адпраyляецца да апошняга прадстаyнiка роду.

– Што? Я i праyда павiнна пайсцi да нейкага Корб-Варановiча? – ускiнулася Ася, адчуваючы сапраyдны жах.

– Ды не бойся ты так, – супакоiy яе Вячка. – Я ж пайду з табою. І Корб-Варановiч, мяркуючы па тым, што я пра яго даведаyся, абсалютова нармальны, iнтэлiгентны чалавек. Працуе загадчыкам аддзела y iнстытуце гiсторыi культуры, лекцыi чытае. І ён – праyнук таго Корб-Варановiча, пра якога ты толькi што прачытала. Так што нiякай оргii не атрымаецца, хаця ты, можа, на яе i разлiчвала.

Ася не адрэагавала на жарт, пакутлiва спрабуючы звыкнуцца з роляй шахматнай фiгуркi – якраз падобная да яе y сваёй доyгай чорнай спаднiцы i чорным блузоне. Мiмаволi yспомнiлася, як сястра расказвала ёй, што Славiк на yроках любiy забаyляцца з жывой жамярой – будаваy у слоiках адмысловыя лабiрынты, цэлыя маленькiя гарады з паперы, шкла, пластылiну, i запускаy туды мурашоy альбо баговак. Не, не забiваy, а проста назiраy, змушаючы паyзцi куды трэба з дапамогай сухой сцяблiнкi.

– А вы… ты, Вячаслаy, якую ролю станеш выконваць?

Вячка адсёрбнуy гарбаты i трымаючы фiлiжанку на yзроyнi вачэй, прамовiy, гледзячы y вочы Асi скрозь ужо ледзь заyважны вэлюм пары:

– А я – аyтар. Бог з машыны. Канструюю сiтуацыi, падказваю рэплiкi…

– І не страшна?

– Страшна, – пасур’ёзнеy Вячка. – Але ёсць рэчы, мацнейшыя за страх. Я нават не кажу пра высокiя матэрыi… Цiкаyнасць, напрыклад, – у некаторых яна настолькi моцная, што пераадольвае iнстынкт самазахавання.

Ася стрымала yжо гатовае вырвацца «Напрыклад, у цябе», бо сама за сабою падобнае ведала.

– Ну што, рушылi! – узняyся амаль культавы пiсьменнiк, паклаyшы на стол, накрыты шатландскiм абрусам, беларускiя грошы за кiтайскую мятную гарбату. І дадаy, акiнуyшы Асю вокам:

– Як усё-ткi файна, што ты не падобная да сваёй сястры. Нарэшце хоць з нечых вуснаy гэта прагучэла камплiментам. Інстытут месцiyся y аблямаваным мутным шклом бетонным прастакутнiку, пабудаваным нядаyна, але быy ён гэткi ж шэры i панылы, як Асiна Будынiна. У Шэры Гмах напхалi розных установаy аж па самы дах. Вось якраз пад гэтым дахам i знаходзiyся iнстытут. На iншых паверхах былi турыстычныя фiрмы, дызайнерскiя, камп’ютарныя… Але бюджэтная арганiзацыя i y лепшым доме горада створыць рэзервацыю iнтэлектуальнай пакрыyджанай галоты. На тым паверсе, якi займаy iнстытут, не было нi дываноy, нi акварыумаy, нi скураных фатэляy для клiентаy. Змрочныя i панылыя, як Аiд, бязлюдныя калiдоры, ды яшчэ з нiзкай i скошанай, нiбыта y карабельнай каюце, столлю – выштукаваннi архiтэктараy, аматараy незвычайных формаy. Бетонныя прастакутныя калоны, з-за якiх толькi i можна, што перастрэльвацца… Дзверы з кодавымi замкамi i мiлiцыянты пры iх… Вячка, якi валодаy здольнасцю прабiрацца праз любых вахцёраy i мiлiцыянтаy, цягнуy Асю y самы канец лабiрынту… Бiнга! Дзеля прылiку, бо адказу i не падумаy чакаць, Вячка стукнуy суглобамi пальцаy у фарбаваныя шэрай алейнай фарбай дзверы з шыльдачкай «Загадчык аддзела навуковай працы Д. Р. Корб-Варановiч», запхнуy Асю y кабiнет i стаy за ейнай спiнай, каб адрэзаць шлях да адступлення.

Загадчык аддзела, мужчына пад саракоyнiк, сядзеy за танным канцылярскiм сталом насупраць дзвярэй, утаропiyшыся y нязваных гасцей iльдзяным позiркам. Ягоныя шэрыя вочы, ваяyнiча прыжмураныя, як толькi спынiлiся на Асi, пасля iмгненнага недаyмення пачалi выпраменьваць нянавiсць, як лiст расiцы – кроплi атрутнай вiльгацi, у якой мусiць гiнуць неабачлiвая жамяра. Хаця выглядаy гiсторык не зусiм так, як Ася yяyляла: густыя бровы, просты нос, сурова падцiснутыя вусны, высокiя вылiцы, i лоб высокi, упарты, яго праразае адзiная глыбокая зморшчына. Хвалiстыя попельныя валасы, трохi цямнейшыя, чым у Арсенii, i трохi даyжэйшыя, чым пасуе чыноyнiку, зачасаныя назад, i падбароддзе yпартае, выдаецца наперад, з ямiнкай. Большы за Вячку, але не таyсманы, проста дужы. І нiякага гальштука, кашулi, пiнжака – тонкi шэры швэдар-гольф, якi напiнаецца на цяглiцах, чорная скураная камiзэлька. Непрацоyныя пальцы сашчэпленыя, а на безыменным блiшчыць, як начышчаны, тонкi заручальны пярсцёнак. Чамусьцi Ася адразу прыляпiла да спадара вызначэнне «граф». Сцены завешаныя рэпрадукцыямi з радзiвiлаyскiх партрэтаy, не папяровымi, а маляваныя алеем на дошках – але не прафесiянал маляваy, дакладна. Хiба сам граф копii рабiy?

Чаму Арсенiю аж скаланула ад нянавiсцi да гэтага фацэта, якая вiдавочна была yзаемнай? Яна i сама не магла патлумачыць. Хiба таму, што ён выглядаy, як мог выглядаць ейны старэйшы брат? Цi як брат той, каго яна бачыла на партрэце?

Пасля яна шукала адгадкi y псiхааналiзе, можа быць, паyплываy адмоyны вобраз мужчыны, якi стварыyся y яе жаночай сям’i, – мужчына альбо агрэсiyная iстота, драпежнiк, альбо yтрыманец, баласт… З Вячкам было прасцей – драпежнiк, але на дыстанцыi. Агульная дамоyленасць пра недакрананне, вось i добранька, як прамовiy карсар, згортваючы з кавалка гравюры Дзюрэра самакрутку. А гэты… Стапудова, у яго таксама нейкiя комплексы наконт жанчын…

– Слухаю вас! – ён яшчэ захоyваy дасканалую ветлiвасць. А Асi yжо карцела выдаць нешта абразлiвае. Ну, вядома. Чыноyнiк, навучыyся валодаць пачуццямi. Млявая восеньская муха праклала крывую траекторыю памiж дапатопнай лямпай дзённага святла i дапатопным манiторам камп’ютара. Рука графскага нашчадка здрыганулася, каб адмахнуцца ад чорна-сiняй вястункi са сфераy Аiду i блiжэйшай жэсаyскай сметнiцы. Але, вiдаць, спадар вырашыy, што жэст гэты быy бы няварты прадстаyнiка арыстакратыi, i рука замерла. Муха надзейна прычапiлася да пажаyцелай абалонкi манiтора, як п’яны да зачыненых дзвярэй пад’езда.

– Мы, Данiла Раманавiч, па генеалагiчным пытаннi, – паспяшаyся «дэмiург» Вячка падаць рэплiку. – Вы ж займаецеся складаннем радаслоyных беларускiх радоy… Так?

– Гэта не ёсць маiм асноyным заняткам, – холадна адказаy Корб-Варановiч, чый пагляд упарта iгнараваy Вячку, як прыклеiyшыся да Асi, i ад ягонага нiзкаватага голасу, прашытага iльдзянымi голкамi, Асю дадаткова перасмыкнула. – Вы дарэмна спадзеяцеся купiць мае паслугi. Я бяруся за тое, што сапраyды мяне цiкавiць i што адпавядае тым тэмам, над якiмi я працую.

Януш Радзiвiл у цяжкiх латах на партрэце злева над сталом блiснуy чорным вокам, нiбыта пабачыy наблiжэнне маскальскага войска. А Корб-Варановiч мiж тым перавёy вочы з Асi на Скрынiча, i раптам ягоны твар уражлiва змянiyся, нiбыта знутры яго нехта падсвяцiy:

– Вы… вы Вячка Скрынiч, так?

Граф пругка падняyся, нiбыта дужы звер, i наблiзiyся да госця, каб пацiснуць руку. Ён сапраyды быy вышэй за Вячку i магутней, але y iм не выяyлялася брутальнай моцы, нават нейкая мяккасць, плаyнасць. Голас гаспадара гучэy цяпер усхалявана-радасна:

– Усе вашыя раманы чытаy. Вунь у гэтай шафе стаяць. Мой улюбёны – апошнi… Пра князя Глiнскага. Вядома, з гiстарычнымi фактамi вы абыходзiцеся гэтак вольна, як гусар з пейзанкамi, але… Я заyсёды згаджаyся з думкаю, што нам трэба найперш ствараць прымальны рамантычны нацыянальны мiф… Дарэчы, калi вам спатрэбяцца нейкiя дакументы цi кансультацыi – звяртайцеся. Для мяне гэта гонар. Чым магу дапамагчы зараз? Ды вы сядайце, сядайце… Вячка, скарыстаyшыся прапановай, усеyся на адно з крэслаy, што стаяла ля правай сцяны, насупраць шафы, вольна закiнуy нага за нагу. Ася нясмела апусцiлася y крэсла побач, круцячы па чарзе свае пярсцёнкi, як заyсёды рабiла, калi пачувалася збянтэжанай, а гэта значыць, практычна yвесьчасна.

Корб-Варановiч гаварыy вельмi шчыра, i y ягоных рысах цяпер было бачна тое, што Ася так ненавiдзела y сваiх: датклiвасць i даверлiвасць… Але варта было гiсторыку перавесцi позiрк на дзяyчыну, яго вочы зноy зледзянелi. Вячка таксама зiрнуy на Арсенiю i, вiдаць, змiрыyшыся, што ад яе працягу дыялогу не дачакаецца, зноy сам падаy рэплiку:

– Вось i выдатна… Таму мы не сумняёмся, што наша справа вас зацiкавiць. Вось, Арсенiя – з роду Вяжэвiчаy. Несумненна, вы чулi калi-небудзь пра род Вяжэвiчаy. Ён нейкiм чынам звязаны з родам Корб-Варановiчаy. І мы хацелi б ведаць…

М-да, i гаспадар гэтага кабiнету падаyся Асi напачатку yладальнiкам чыноyнiцкай вытрымкi… Зазняць ягоную фiзiяномiю – псiхалагiчны трылер. Пачуццi мяняюцца, i, падобна, ён проста не здольны iх прыхоyваць – хаця i намагаецца. Корб-Варановiч сцяyся, горда выпрастаyся:

– Выбачайце, спадар Скрынiч, але тут – iншае… Для вас асабiста – усё, што заyгодна… Пра Сапегаy, Пацаy, Вайнiловiчаy, Глябовiчаy, Нарбутаy… Але я нiчога не хачу болей ведаць пра род Вяжэвiчаy! Паверце, усё, што я пра яго ведаю, адбiвае цiкавасць да знаёмства. – Граф iмклiва падышоy да шафы, што стаяла злева ад акна, адчынiy зашклёныя дзверцы, вытаргнуy з кнiжных шэрагаy брашурку y зялёна-балотнай вокладцы i пагардлiва кiнуy на стол. – Дастаткова таго, што iмя Арсенii Вяжэвiч мне yжо знаёмае!

Ася з непаразуменнем узяла брашуру… «Л. П. Калантай. Аспекты iдэалагiчных праблем беларускай унутранай культурнай палiтыкi i iх аптымiзацыя y сучасным грамадстве». Блёкат нейкi… Але, вядома, надрукавана y «Сокале-прынце».

– Вы рэдагавалi? – спытаy-сцвердзiy Данiла Раманавiч. Ася нясмела перагарнула старонкi… Ну так, яе прозвiшча. Рэдактар. Але Арсенiя дужа цьмяна памятала гэтую кнiжку, прачытаную y бясконцым шэрагу iншых, на аyтапiлоце.

– І вам не сорамна мець дачыненне да такой… – Корб-Варановiч пакутлiва падшукваy слова, – падмётнай лiтаратуры? Хаця… Вяжэвiчы.

Твар гаспадара гнеyна крывiyся. Ася разгублена павярнулася да Вячкi. Той прашаптаy:

– Прабач, але y Кнiзе пра гэтую брашурку нiчога няма, – i гучна прамовiy да Корб-Варановiча, працягваючы нанiзваць рэплiкi на аднаму яму бачную нiтку:

– Чым вам не дагадзiла гэтая кнiжка?

Данiла Раманавiч зноy утаропiyся y Асю, звяртаючыся толькi да яе.

– Вядома, вам было дужа прыемна, што y гэтай кнiзе мой бязвiнна закатаваны дзед абазваны прадстаyнiком iмперскага шавiнiзму y лiнгвiстыцы! Гэта ён, ён, якi пакiнуy някепскую кар’еру y Пецярбургу па першым жа запрашэннi з Менска, каб ствараць беларускую фiлалогiю! Якi абхадзiy пешкi yсю Беларусь, самыя гiблыя i небяспечныя месцы, збiраючы легенды, песнi, рэдкiя слоyцы… Якi даследаваy беларускiя летапiсы! Якi сцвярджаy, што беларуская мова – старажытная, славянская, гожая! Якога цкавалi русапятыя yсiх масцей! – гаспадар ледзь не кiдаyся па кабiнеце, як раз’ятраны звер. – Цi вы, спадарыня Вяжэвiч, скажаце, што зусiм выпадкова y гэтай жа кнiжачцы, у раздзеле пра выкарыстанне архiтэктурнай спадчыны, прыводзiцца yдалы прыклад: аграпрамысловая фiрма «Ройна» на месцы былой аднайменнай сядзiбы… А вы ведаеце, як гэтую сядзiбу, што належала маiм продкам цягам пяцi стагоддзяy, выкарыстоyваюць, дакладней, тое, што ад яе засталося? Гэта, мiж iншым, быy палац! З кутнiмi вежамi, балконамi, скульптурамi… А цяпер – каробка на два паверхi, накрытая шыферам… Там вытворчасць па вырабу кукурузных палачак. Шыбы васямнаццатага стагоддзя, адмысловай формы, i каваныя краты выламалi, уставiлi еyравокны лiдскай фабрыкi… Адзiн паляyнiчы дамок сямнаццатага стагоддзя на yскрайку лесу, у якiм апошнiя Корб-Варановiчы жылi, больш-менш захаваyся – дый той нядаyна разабралi. Нiводнай магiлы Корб-Варановiчаy не засталося, могiлкi зааралi, ад каплiцы i падмурку не знойдзеш – цэглу расцягалi на хлеyчукi… Дрэвы векавыя y парку выкарчавалi, а з парэшткаy царквы, якую y шаснаццатым стагоддзi мой продак, Язэп Варановiч, будаваy – абарончага тыпу, з элементамi барока, – бульбасховiшча зрабiлi…

Гаспадара вiдавочна «панесла», як харта па следзе параненага зайца. Арсенiя вывучала фальшывы, пластыкавы, паркет. А чым тут апраyдвацца? Тым, што ты – проста шрубчык у сiстэме? Што нават не yчытвалася y тэкст, час ад часу прагаворваючы асобныя яго фразы yслых, абы не заснуць за рэдагаваннем, як кiроyца-дальнабойшчык за рулём? Толькi яе фургон быy зусiм пусты.

– Але пра Корб-Варановiчаy у дачыненнi да сядзiбы Ройна y кнiзе нiчога не было сказана… – мармытнула Ася, сама не разумеючы, як насмелiлася. – Там напiсана, што яна нейкiм Сiтавым належала…

– Правiльна, Івану Сiтаву, маёру расiйскай армii, – з’едлiва адказаy Данiла Раманавiч. – Корб-Варановiчы бралi yдзел ва yсiх паyстаннях, якiя адбывалiся на гэтых землях супроць iмперыi. У апошнiм, 1863-га года, удзельнiчала yся сям’я… Трое братоy – Андрусь, Вiктар, Павал – былi камандзiрамi iнсургентаy, Павал i Вiктар загiнулi, Андрусь быy асуджаны на катаргу. І iх бацькоy, ужо старых, таксама саслалi – за тое, што дрэнна выхавалi дзяцей. Пазбавiлi тытулу i шляхецтва. Усе маёнткi сканфiскавалi, Ройна аддалi карнiку Сiтаву. Андрусю праз дваццаць гадоy удалося вярнуцца, яму i ягонай жонцы, якая паехала за iм у Сiбiр. На знак вышэйшай лiтасцi iм быy аддадзены паляyнiчы дамок, той самы, якi нядаyна панiшчаны, i вернутая шляхецкая годнасць. Графамi, праyда, не засталiся, але не надта засмучалiся.

– Чаму? – здзiвiлася Арсенiя, якая ад цiкаyнасцi забылася на боязь. Корб-Варановiч нават не працяy яе гнеyным позiркам, улюбёная тэма вiдавочна баранiла яго ад успрыняцця знешняга свету.

– Наша шляхта тытулаy не вельмi шанавала, усе былi браты y вольнасцi шляхоцкай. А тытулы – гэта yжо расiйскiя yладары раздавалi, каб мясцовых магнатаy заахвоцiць да лаяльнасцi. Графамi Корб-Варановiчы сталi y васямнаццатым стагоддзi, пры Кацярыне. Ёсць тытул, землi, палацы, цi няма, галоyнае – прозвiшча i незганьбаванае шляхецтва. Мой прадзед – сын народжанага на катарзе сына Андруся Корб-Варановiча i ягонай жонкi Людвiкi.

Пан Данiла пераможна yсеyся за стол:

– Так што радаводам Вяжэвiчаy я займацца не буду. Нават дзеля вас, спадар Скрынiч.

Правёy рукой па твары, нiбыта хацеy сцерцi гнеy, i працягнуy халодна-здзеклiва:

– Вы, спадарыня, хацелi ведаць, як род Вяжэвiчаy звязаны з родам Корб-Варановiчаy? Сакрэту няма. Вяжэвiчы былi слугамi Корб-Варановiчаy шмат вякоy. Пасля таго, як у тых усё забралi, працягвалi служыць новым гаспадарам. Прычым ёсць версiя, што яны паспрыялi знiкненню старых. Паненка, вядома, пабачыла сваё падабенства з партрэтам якойсьцi маёй прабабкi, здагадваюся, гэта партрэт Марыi Корб-Варановiч, якi нядаyна прывезлi з Расii. Яна выйшла замуж за аднаго з паyстанцаy 1831 года. Калi таго пасадзiлi y Бабруйскую крэпасць, Марыя памерла ад нервовай гарачкi. Так што прамых нашчадкаy у яе няма. Але вам, вядома, захацелася пацверджання свайго графскага паходжання. Мушу вас засмуцiць… – гiсторык пагардлiва падцiснуy вусны. – Гэтае падабенства мiж Вяжэвiчамi i Корб-Варановiчамi заyважанае не толькi вамi, яно цягнецца стагоддзямi. Выяyляецца не y кожным пакаленнi, але час ад часу y абодвух радах паyтараецца адзiн тып знешнасцi. І тлумачыцца падабенства вельмi проста… Нехта з маiх продкаy упадабаy сiмпатычную прыслужнiцу. Але бастарды не могуць нi на што прэтэндаваць пры наяyнасцi законных нашчадкаy. А тым больш у прамiнулых стагоддзях яны былi нiжэй за прасталюдзiнаy… – Асi здавалася, што Корб-Варановiч выгаворвае словы з садысцкiм задавальненнем. – Запэyнiваю, у навакольных вёсках заyсёды жыло шмат панскiх двайнiкоy. Чулi наконт права першай ночы?

Арсенiя больш не магла цярпець гэты абыякава-ненавiсны голас.

– Нiчога я не хачу! Не прэтэндую! Не трэба мне вашых… тытулаy! Усё! Спыняю гэтую дурацкую гульню! Адчапiцеся ад мяне… – вось сарамацiшча – на слёзы прабiла. Ася рванулася да дзвярэй, але яе затрымала жалезная рука Скрынiча. Ну так, «дэмiург» Вячка, вядома, падрыхтаваy кручок для кожнай рыбiны…

– Спадар Варановiч, я пiшу раман пра вашага прадзеда.

Твар гаспадара кабiнета зноy страцiy маску спакойнай пагарды.

– І… як вы трактуеце яго асобу? Як… шавiнiста? Русiфiкатара, якi не ведаy беларускай мовы?

– Не хвалюйцеся, гэта цалкам станоyчы персанаж… – запэyнiy Вячка, учэпiста трымаючы знерваваную Арсенiю за плечы. – Вядома, складаны, неадназначны… Як i yсе iншыя мае героi. А другi герой – паэт Алесь Вяжэвiч. Вучань вашага дзеда, студэнт лiтаратурнага аддзялення фiлфака.

– Вось як… – Корб-Варановiч спахмурнеy. – Тады вы павiнны былi прачытаць у следчай справе прадзеда, якую ролю адыграy згаданы Вяжэвiч у ягоным лёсе. Алесь Вяжэвiч быy завадатарам у справе цкавання «расейскага дацэнта». Прадзед пасля сябе дзённiк пакiнуy, апiсвае yсё…

– Я чытаy той дзённiк. Вельмi шчыры, дужа эмацыйны… Але, згадзiцеся, i суб’ектыyны. Не yсё так проста, спадар Данiла, – мякка прагаварыy Вячка, адпусцiyшы нарэшце Асю, якая спынiла парываннi выскачыць з кабiнета. – Ведаеце, я чытаy следчую справу i Алеся Вяжэвiча. І там цытуюцца лiсты y дэканат Корб-Варановiча, у якiх студэнт Алесь Вяжэвiч называецца зацятым нацыяналiстам, вузкалобым фанатыкам, якi служыць iнструментам тых, хто адрывае беларускую мову ад славянскiх каранёy. Як вы ведаеце, Алесь Вяжэвiч сам быy арыштаваны i асуджаны да вышэйшай меры пакарання неyзабаве пасля таго, як загiнуy ваш прадзед.

Арсенiя разгубiлася – яна нiколi нi ад мацi, нi ад бабулi пра лёс свайго продка не чула.

– Так, ён загiнуy, – на вуснах Корб-Варановiча крывiлася жорсткая yсмешка. – І татачка яго не выратаваy. Вы не гаварылi гэтай спадарынi, што адзiн з яе продкаy, а менавiта бацька згаданага пакутнiка Алеся, працаваy у НКУС? І якраз у той час, калi там канаy ад катаванняy мой прадзед.

Арсенiя схаладнела i павярнулася да Вячкi… Гэта не можа быць праyдай!

– Ён быy проста yрачом у турэмнай бальнiцы, вы ж ведаеце… – цiха прагаварыy Скрынiч.

– Вы таксама ведаеце, што такое турэмная бальнiца трыццаць сёмага года! Працяг катавальнi, – гарачыyся гiсторык.

– У вас няма доказаy, што доктар Вяжэвiч прымаy удзел у допытах, – запярэчыy Скрынiч. – А можа, наадварот, ён нечым дапамог вашаму прадзеду?

– Ага, дапамог… Магу yявiць. Вы проста не разумееце… – Корб-Варановiч усхвалявана счапляy-расчапляy пальцы. – Вяжэвiчы i мы – гэта…

– Ну чаму ж, разумею, – перабiy Вячка. – Вечныя антаганiсты. Глядзець спакойна адзiн на аднаго не можаце. Паны i прыслуга. Законныя нашчадкi i бастарды. Каталiкi i праваслаyныя. Заходнiкi i yсходнiкi. Каты i ахвяры, якiя мяняюцца ролямi. Але y вас, вы самi гэта прызналi, адна кроy. Паглядзiце абое, вам гэта нiчога не нагадвае?

Скрынiч дастаy з тэчкi аркуш i паклаy на стол. Ася зацiкаyлена схiлiлася. На пажаyцелай паперы быy намаляваны чорнай тушшу кубак… Каржакаваты, з гравiраванай паляyнiчай сцэнай – хорт ляцiць за лемпардам мiж дзiвосных дрэy, на фоне вастраверхiх дамкоy i цэрквачак. Выявы грубаватыя, трохi наiyныя, але непаyторна-выразныя, вiдавочна мясцовага майстра, не вучанага y iталiйскiх майстэрнях.

– Пазнаю. Гэты кубак… дакладней, ягоная палова, дасюль захоyваецца y сям’i Корб-Варановiчаy, – ганарыста прамовiy графскi нашчадак.

– У бабулi y буфеце таксама… – няёмка прамовiла Арсенiя.

– Што? – недаyменна перапытаy Данiла Раманавiч. Ася сабралася з духам i прамовiла больш гучна:

– У маёй бабулi y буфеце стаiць палова такога кубка. Яго некалi вось так, вертыкальна, рассеклi. Ён срэбны, толькi на iм вершнiк з мячом, а не гэтая… пантэра.

– Лемпард, – аyтаматычна паправiy Корб-Варановiч. І зараз жа зноy усхадзiyся, як паверхня ракi ад вясла чоyна: – Па-першае, гэта наш фамiльны кубак, i я не разумею, чаму яго фрагмент павiнен захоyвацца y сям’i прыслугi. Па-другое, адкуль вы, спадар Скрынiч, пра гэтую рэч даведалiся?

– Са следчай справы Апанаса Іванавiча Корб-Варановiча, – адказаy Скрынiч, i памаранчавыя лiтары на ягонай майцы чарговы раз нагадалi, што не варта yчыняць вайны. Гiсторыка гэта не супакоiла:

– Выбачайце, але yсё, што можна было знайсцi пра майго прадзеда, я знайшоy, i гэтага аркушыка нiдзе не…

– Запэyнiваю, вы знайшлi далёка не yсё, – перабiy Скрынiч. – У мяне, так бы мовiць, свае крынiцы i сувязi… Таму i кажу – вы павiнны далучыцца да маiх… нашых далейшых росшукаy.

Манiпулянт Вячка дастаy яшчэ адну пажаyцелую паперку, спiсаную ад рукi сiнiм атрамантам, няроyным, нервовым почыркам:

– Вось, зiрнiце… Уласна кажучы, з гэтай паперкi i пачалася мая задума рамана. Вы маглi чытаць скарочаную версiю следчай справы, перададзеную на захаванне y агульны архiy органаy. А мяне дапусцiлi яшчэ i да такiх-сякiх папер з канфiскаванага архiва Апанаса Іванавiча, якiя дужа зацiкавiлi следчых. Сярод iх – тастамент Алехны Корб-Варановiча, складзены y час княжэння Жыгiмонта Аyгуста. У справе захоyваyся спiс з яго, зроблены вашым прадзедам.

Вячка працягнуy аркуш. Граф прагна схапiy яго i пачаy чытаць, прамаyляючы yслых:

– Так… Тэкст сапраyды падобны да шаснаццатага стагоддзя… «То ест тестамент остаточное волi моее… Естлi бы пан Бог смерть на мене допустiл рачiл, так водле волi моее хочу метi, а не iначей…» Ну, гэта не вельмi цiкава… Абавязковыя формулы… «Тело мое мае быць погребено i поховано ведля обычаю, одна прецесея в шесть свечок ляных у Ройно, у царкве святого Іосiпа, прадедом моiм паном Іосiпом Вороновiчем будованою. А куфар мой поставiць у царкву светого Юры, до магiлы прадзеда майго Юры Вороновiча, уваход жа туды тылько пану Богу i старейшым од роду ведомы, дзеля таго, каб было чым справджваць запаведанае». Нiчога не разумею… – Корб-Варановiч нават апусцiy аркуш з тастаментам. – У шаснаццатым стагоддзi y Ройне Язэп Варановiч пабудаваy царкву y гонар свайго нябеснага апекуна святога Язэпа… Яна прастаяла да часоy Хрушчова. А Юры Варановiч, брат Язэпа, загiнуy рана, i пра царкву святога Юрыя y ваколiцах Ройна я нiколi не чуy. Магiлы Корб-Варановiчаy усе былi y царкве святога Язэпа. Праyда, праверыць не магу, калi царкву yзарвалi, то i сутарэннi вычысцiлi ад княскiх парэшткаy… Прырабiлi да руiнаy дах i бульбу там захоyвалi. – І пачаy чытаць далей. – «Его кролевской мiлостi, пану моему мiлостiвому, два кубкi позолотiстые с коралевымi рогамi. І два кубкi одностайные роботы нурумбергское между iншымi моiмi наболшiе, зверху i знутра позлотiстые, а к тому налiвка з меднiцаю сребраные»… Так, гэта наyрад пра той самы кубак… Ага, вось… «Потомковi моему Андрею, естлi ему пан Бог здоровье рачi дать, все iменье мое стоячое, што навечность маю в местском праве в Городеi, Жеславлi…»

У дзверы кабiнета настойлiва пагрукалi, ва yнiсон грукату жаласна заверашчаy на стале тэлефон, нiбыта нехта наступiy яму на шнур.

– Я заняты! – раyнуy Корб-Варановiч у шчылiну, якая нясмела пачала yтварацца мiж дзвярыма i дзвярным касяком. Хтосьцi па той бок дзвярэй спалохана вохнуy, шчылiна знiкла. Тэлефон працягваy верашчаць, а тут i мабiльнiк азваyся «Паланэзам Агiнскага», але граф нiбыта не чуy, працягваючы yчытвацца:

– А гэта дакладна пра наш кубак: «І полову кубка сребного, малюнкамi прыкрашоного, на особлiвое захованiе, дзеля того, што кубок той ад продка нашого пана Іосiпа Вороновiча достаеться, i дорожей перлов i золата i перстней са смарагдамi, бо кроy у iм. І другой половы не шукай, пакуль не надарыцца, што пан Іосiп заповедовал i што я тобе, пане Андрей, оповедывал, як ты сыну свойму старейшому оповедуеш, i кубак на алтар цэлы стане тылько з чатырох рук i з одной крывi. Так же опiсую прiятелем своiм, пану Яновi i пану Юрковi Мазынам по сту чiрвоных золотых… Барва моя люнская, доломаны, i дылеi, i шапкi – служебнiком моiм. Рызы моi одомашковые i стыхар, i епiтрахею на церков Святого Іосiпа».

Дзверы iзноy рыпнулi…

– Сказаy жа, заняты – прыйду праз дзесяць хвiлiнаy, – раyнуy у той бок Корб-Варановiч i вярнуyся да тастамента. А ён сапраyдны дыктатар, запалохаy, вiдаць, падначаленых так, што па адной маснiцы перад iм ходзяць.

– Далей згадваюцца яшчэ сябры, прыслуга… Мiласэрныя yчынкi… На сiрот, удоваy… Гэта прапусцiм… «Слугам нашыiм Вяжэвiчам надалей i павек лес наш вартовацi, i анi з лесу того з iх нiкого не згоняцi, i анi нiчого з маетносцi iх не адбiрацi, i веры iх не чапацi, у iмя святого Юр’я i волi продкове. Пiсан у Ройна, року Божаго нароженья тiсяча пятьсот пятьдесят шостого, месяца мая осмого дня».

Граф, узрушаны, як дзiця, якому падарылi замест чаканай машынкi сапраyдны камп’ютар, працягваy разважаць над сакрэтамi тастамента, па-ранейшаму iгнаруючы скаргi тэлефона, да якога далучыyся паланэзам графскi мабiльнiк. А Арсенiя з багавейлiвым жахам глядзела на Вячку, страшэнна задаволенага сабой, як цыган, што прадаy за рысака сляпую кабылу. Знайшоy усё-ткi артэфакт для завязкi сюжэта! І прыдбаy яшчэ адну марыянетку. А падрабiць мову дакумента шаснаццатага стагоддзя – яму на раз…

– Не сумнявайцеся, дакумент сапраyдны! У мяне толькi копiя. Дам спасылку на пiцерскi архiy, якi толькi нядаyна рассакрэцiлi, – праверыце, – нiбыта адчуy сумненнi гераiнi аyтар.

– І што далей? – змрочна прагаварыла Арсенiя. – Будзем на кубку гадаць? Закiнутыя скарбы шукаць?

– Беларусы шмат вякоy не могуць адшукаць самi сябе, – загадкава прагаварыy Скрынiч. – Ненавiдзяць адно аднаго, знiшчаюць адно аднаго, адмаyляюцца адно ад аднаго… Дзе за yвесь час iснавання Вялiкага Княства Лiтоyскага хоць адзiн дакумент, напiсаны на той мове, якая сёння называецца лiтоyскай? Усё, усё было – на беларускай… Дакументы, дыпламатычная перапiска, нават лiсты Вiтаyта i Ягайлы! – Вячка стукнуy кулаком па калене, нiбыта з iм нехта тут спрачаyся. – У княстве згодна з перапiсам 1528 года восемдзесят адсоткаy шляхты былi беларусы! Лiцвiны! А сёння лiтоyцы прыязджаюць на экскурсiю y «былыя калонii» i расказваюць, як iхнiя рыцары «агнём i мячом» заваявалi гэтыя землi… А мы сцiпла мэкаем, што i сапраyды, мабыць, па yласнай гiсторыi ля сценачкi хадзiлi… Што тыя скарбы! Мяне больш цiкавяць людзi. Мяне цiкавiць мой апошнi раман. Чаму yзнiкла варажнеча мiж Вяжэвiчамi i Корб-Варановiчамi, такiмi падобнымi мiж сабою? Пра якую таемную царкву iдзе гаворка y радавых дакументах? Што мусiлi здзейснiць нашчадкi Корб-Варановiчаy з гэтым кубкам, чаму ён рассечаны, чаму захоyваецца y абедзвюх сем’ях? Пакуль трэба сабраць усё, што мы ведаем. Ты, Арсенiя, сваякоy параспытваеш, спадар Данiла таксама сямейныя таямнiцы страсяне… Пра шаснаццатае стагоддзе наyрад хто памятае. Але нашы блiжэйшыя героi – Апанас Корб-Варановiч i Алесь Вяжэвiч – заслугоyваюць надзвычай пiльнай увагi. Пакiдаю вам гэтую копiю, у мяне яшчэ асобнiк ёсць. Вы згодны, спадар Данiла?

Корб-Варановiч падняyся з-за стала i наблiзiyся да няклiканых гасцей. Парушынкi таньчылi y сонечным промнi, што працягнуyся мiж iм i Асяй з Вячкам, нiбыта прывiдны меч. Арсенiя скурай адчувала небяспеку, якая сыходзiла ад гэтага волата, ад ягонай магутнай, але падцягнутай, – анi калiва тлушчу, адны цяглiцы – паставы… Гэта цяпер у фiльмах пра баявыя мастацтвы героi такiя сабе шчуплыя ды жвавыя, як шалёныя конiкi, а раней вой павiнен быy быць вось такi – плячысты, упэyнены, здольны yзняць двуручны меч i бiцца нават са смяротнай ранай… Ён страшны y гневе, але ж як спакойна i yтульна – за спiнай такога, калi ён цябе абараняе…

Для Асi гэты ваяр быy з варожага войска.

Граф нервовым жэстам адкiнуy валасы з упартага лба.

– Калi я адмоyлюся, гэта ж нiчога не зменiць? Вы yсё роyна нешта напiшаце, дафантазiруеце… Я yжо здагадаyся, што прататыпы вашых герояy – не толькi мой дзед, але i я з гэтай спадарыняй. Што ж мне, забiць вас на месцы, каб гэтага пазбегнуць? – на хвiлю Арсенii падалося, што Корб-Варановiч змагаецца з жаданнем здзейснiць сваю прапанову. – Паэтам дадзена асаблiвая yлада. Гэта нават Аyгуст Актавiян усвядомiy, хоць i саслаy Авiдыя мерзнуць у Адэсу. Не сумняюся, у вас атрымаецца чарговы выдатны раман.

І мне i маiм магчымым нашчадкам далей з гэтым жыць. Што ж… – гiсторык тужлiва yздыхнуy. – Зараз я дужа заняты. Рыхтуем зборнiк дакументаy да юбiлею iнстытута. А вось у пятнiцу, гадзiны y тры, пастараюся вызвалiцца i нешта падсабраць па тэме. Прыходзьце сюды, а вы… спадарыня Вяжэвiч, не забудзьцеся прыхапiць вашу палову майго кубка.

Вядома, слова «майго» было вымаyлена з адмысловым нацiскам.

Калi яны выходзiлi з Шэрага Гмаху, Ася папыталася Вячку:

– Слухай, а гэта праyда, што ён сказаy пра майго продка з НКУС?

Вячка падумаy, пакорпаyся y тэчцы i дастаy адтуль тры аркушы, з самага пачатку рукапiсу. Потым дадаy яшчэ некалькi з канца.

– Вось, пачытай… Гэта самы пачатак рамана, пралог, а гэта – чацвёрты раздзел. Вядома, толькi рэканструкцыя плюс фантазiя.

…Лiсцё каштанаy памiрае вельмi непрыгожа. Яно скручваецца, згiнаецца, як пальцы мумii, робiцца ржава-брунатным i падае цяжка, з панылым шоргатам, без спробаy узляцець, затрымаць падзенне. Ася назнарок наступала на скурчаныя лiсты каштанаy, якiя расцiскалiся пад нагой, як вусенi. На працу вяртацца бессэнсоyна – праз гадзiну канец працоyнага дня, дый адна думка пра Шэрую Будынiну выклiкала агiду i камяк страху пад горлам. Як у школьнiка пры думцы пра заyтрашнюю кантрольную. Хаця Скрынiч паабяцаy пагаварыць з яе начальнiкам, выявiлася, прыхiльнiкам ягоных раманаy, i замяць ейны сённяшнi прагул, але Ася не была пэyная, што любоy да фэнтэзiйна-авантурных раманаy на мове здольная пераважыць сокал-прынтаyскую зацыкленасць на дысцыплiне. Рэдактарка брыла па вулiцы, стараючыся не сутыкацца з мiнакамi, якiя спяшалiся, спяшалiся, спяшалiся. Яна паглядала час ад часу на свае пярсцёнкi з рознакаляровымi каменьчыкамi. Яшма, сердалiк, змеявiк, кашэчае вока… І як нiколi адчувала сувязь з iмi: таксама – паyкроyкi, паyвысакародныя… Але Ася не мела i найменшага жадання мяняць iх, надзейных, сцiпла-прыгожых, на блiскучыя i дарагiя. Якi ж гэты… Корб-Варановiч… нягоднiк.

На чысцiнi крывi ссунуты. Рыцар, разумееш! А не выключана, што якiсь ягоны прадзед-граф ейную прабабулю, простую дзяyчыну, жорстка згвалцiy! Таксама, вiдаць, здаровы быy, як конь… А гэты, нашчадак, сядзiць, важны, як манарх, паперкi перабiрае – з такiмi плячыма… Няхай бы мяхi з бульбай пацягаy цi гной параскiдваy, раз сiлы падзець няма куды!

Арсенiя зласлiва yявiла, як Корб-Варановiч у ватоyцы i дзiравых нагавiцах шчыруе вiламi, а на твары y яго грэблiвая няшчасная мiна… І аж заyсмiхалася.

А калi на часопiсным столiку Асiнай Кватэры апынулася фiлiжанка гарбаты з бергамотам, Ася змусiла сябе дастаць з сумкi Вячкавы аркушы. І пачала чытаць з пачуццём нядбайнай гаспадынi, якая адчыняе накрыyку забытага месяц назад пад сталом рондаля з супам.

«Ён ведаy, што iншай працы y яго yжо нiколi не будзе. Занадта шмат бачыy i чуy за апошнiя гады. Такi, як ён, можа толькi памяняцца лёсам з кiмсьцi з тых, каго лячыy у турэмнай бальнiцы…»




Раздзел 5. Вежа грыфонаy i генерал-маляр


Двор быy вузкi i гулкi, нiбы калодзеж. У промнях нiзкага сонца, якое, здавалася, ляжала проста на высокiм даху аднаго з дамоy, сцены, фарбаваныя y колер паранага малака, свяцiлiся самi па сабе, а вокны чарнелi, як студнi… На гэтым фоне цагляная вежа, цёмная, магутная, змрочная, вышынёй у тры паверхi, выглядала як пракаветны цмок, што скамянеy у чаканнi забойцы y блiскучых латах. А яшчэ вежа нагадвала трубу, i, хутчэй за yсё, ёю i была, i страшна yявiць, якая пад ёю магла зеyраць печка. Падабенства з трубою падкрэслiвалi два жалезныя абручы, якiя абхоплiвалi волатаy стан.

У двары, як вада y калодзежы, стаяла цiшыня, разбаyленая таямнiчым шамаценнем – на гарышчах дамоy, ды i y самой, вiдаць, вежы сялiлiся галубы, i час ад часу yнiз, нiбыта проста з неба, зляталi пёркi. Дастаткова, каб прасякнуцца мiстычным трымценнем… Але камсамольцы, вядома, не маглi паддацца гатычнай мiстыцы.

– Вось яна, вежа грыфонаy! – цiха прамовiy Алесь. – Таварыш Павал не падмануy… Як толькi пачуy, што нам на Сёмую лiнiю Васiльеyскага вострава, дом шаснаццаць, адразу yзрадаваyся. Вось шанец убачыць унiкальны помнiк старога Санкт-Пецярбурга!

– І што тут унiкальнага? – прабурчэy Хведар П’янкоy, зусiм здарожаны, так што ягоны вастраваты нос, падобны да стрэлкi компаса, паказваy усё больш не наперад, а на пiцерскую, а цяпер ужо ленiнградскую, брукаванку. – Проста вялiкая цагляная труба.

– Таварыш Павал расказваy, што вежу пабудаваy у васямнаццатым стагоддзi аптэкар Вiльгельм Пель. Знакамiты фармацэyт… Ён, мiж iншым, прадаваy iмператарскаму двару адмысловыя лекi «Спермiн-Пель», ад старэння i нямогласцi… Рабiy ён гэты спермiн… – Алесь вiнавата зiрнуy на Веранiку, за плячом якой заззяла здагадлiвай ухмылкай фiзiяномiя Аyтуха, – не скажу, з чаго. Але «пастаyшчыкамi сыравiны» былi парсючкi i… кашалоты. А сын Вiльгельма вынайшаy медыцынскую ампулу… Да яго y госцi прыходзiy Мендзялееy. У гэтым вось доме была аптэка i лабараторыя. Старэйшы Пель захапляyся алхiмiяй, а y гэтай вежы разводзiy грыфонаy.

– Падобных да арлоy? – прашаптала Веранiка Манцэвiч, на якую, вiдочна, усё-ткi паyплываy гатычны антураж.

– Яны напалову арлы, напалову львы, – патлумачыy Алесь, усё гэтак жа не павышаючы голасу. – Галава i дзюба арла, крылы… Астатняе львiнае. У старажытнасцi верылi, што грыфоны водзяцца y Скiфii. Ахоyваюць багаццi. А замест яек нясуць каштоyныя камянi – агаты. Скiфы нават паказвалi прыхадням вялiзныя косткi, якiя нiбыта належалi грыфонам – каб адпудзiць ад сваiх скарбаy.

– Паyсюль цемрашальства, паyсюль багацеi людзей дурылi, – змрочна зазначыy Аyтух Папара, адзiны з кампанii апрануты y сапраyдную вайсковую форму – гiмнасцёрка, падпяразаная пасам з начышчанай спражкай, галiфэ, боты… Меy права – чырвонаармеец у запасе, i каб не намагаyся з усiх сiлаy здавацца старэйшым, чым насамрэч, выглядаy бы нават пры ягоным дзiцячым круглым тварыку з рэдкiмi светлымi вусiкамi цалкам салiдна. – Навошта твайму Пелю былi грыфоны?

Зверху павольна пралунала-зляцела шэрае пёрка. Веранiка нават спалохана адсунулася, каб яно не кранулася яе. Алесь павагаyся, цi варта выяyляць далей абсалютова непатрэбныя камсамольцу веды, атрыманыя y бацькавай хатняй бiблiятэцы, у якой было поyна лiтаратуры па гiсторыi медыцыны яшчэ дарэвалюцыйных часоy:

– Алхiмiя ставiла за мэту здабыць фiласофскi камень, якi дае несмяротнасць i веды. Гэта быy вельмi складаны працэс, i на нейкiм этапе са звычайных металаy у iм утваралася золата. Ну, дакладней, цёмныя людзi верылi, што яно павiнна yтварацца. Залаты грыфон i yвасабляy гэтае золата. Таму i распавядаюць байкi, што грыфоны выляталi з вежы. Пель, ясная справа, нешта там плавiy-пераганяy, з трубы вылятаy дым… А забабонныя людзi бачылi y iм мiфiчных iстотаy. Дый цяпер… Кажуць, апоyначы з вежы вылятаюць нябачныя грыфоны, i толькi адлюстраваннi iх можна пабачыць у шыбах гэтых дамоy.

Веранiка аж перасмыкнула плячыма y тонкай сiняй кофтачцы, нiбыта змерзла, – здавалася, двор паглядаy на гасцей дзясяткамi таямнiчых вачэй, i ад гэтага холад iшоy па скуры.

– Вось пра што табе распавядаy таварыш Гукайла, калi ты хадзiy да яго y iнстытут кiнематаграфii, – асуджальна прамовiy Аyтух. – Сярэднявечныя байкi распаyсюджвае. Несалiдна для камунiста i прадаyжальнiка справы Маякоyскага! Нiчога я y гэтай старой развалюсе асаблiвага не бачу. Толькi выгляд двара псуе. Пафарбаваць ды аддаць пiянерам пад якi авiямадэльны гурток. Я б лепей яшчэ раз на Смольны паглядзеy, на «Аyрору»!

– Правiльна! – падтрымаy Аyтуха Хведар, рассякаючы паветра рукой, нiбыта яно было вiнаватае. – Чаго сюды прыцягнулiся? Два днi тупаем па Ленiнградзе. Усё, што трэба, сабралi, партрэт ворага савецкай улады Корб-Варановiча yсiмi фарбамi ззяе. Чаго яшчэ? Нашто нам ягоная жонка, белагвардзейскае адроддзе? Запэyнiваю – будзе выгароджваць мужанька ды лгаць.

Алесь упарта пакруцiy галавой.

– Мы павiнны сабраць усё, што можна! Гэта не варта савецкага чалавека – кiдаць справу таму, што стамiлiся. Урэшце, у спiсе для апытання, якi ты, Хведар, склаy, не было нiводнага сапраyды блiзкага Корб-Варановiчу чалавека. Адзiн дацэнт увогуле yвесь час збiваyся на тое, што ён не менш таленавiты за Варановiча, ды згадваy, што калi яны з iм у аспiрантуры вучылiся, Корб-Варановiча yсе хвалiлi незаслужана, а яго, небараку, не заyважалi. Калi чалавека жаба душыць, яна яму на лоб таксама кляйно ставiць.

– Ты што, сумняваешся, што сведкi гаварылi праyду? – з ледзь заyважнай пагрозай азваyся Хведар. – Цi захацелася даведацца пра светлы бок нашага… героя?

Веранiка асуджальна паглядзела на Хведара.

– Ну што ты чапляешся! Урэшце, можаш пачакаць на двары. Калi yжо прыйшлi сюды, дык трэба даводзiць да канца. А то грыфоны задзяруць. Чаго нам баяцца? Мы з гэтай Варановiчавай панi пальчаткi зараз паздзiраем!

Дзяyчына засмяялася, перакiнула залатую касу з плечука на плячук… У трох спадарожнiкаy мiмаволi перахапiла дыханне. Якiя пасля гэтага аргумента y праyдзiвага хлапца могуць быць пярэчаннi?

У пад’ездзе невыносна смярдзела смажаным селядцом, катамi, квашанай капустай… Увогуле, не атрымлiвалася дакладна вылучыць асобныя партыi y гэтай сiмфонii смуроду. За аднымi дзвярыма пакутлiва аганiзаваy гармонiк. Кватэра нумар шэсць знаходзiлася на трэцiм паверсе. Прозвiшчы жыльцоy на заквэцаным аркушыку ля дзвярэй – адны дапiсаныя, другiя выкрасленыя – значылiся густа, як прусакi на нямытай патэльнi, прачытаць немагчыма, каму колькi разоy належала званiць. Тым больш званок не працаваy. Алесь рашуча пастукаy, яшчэ раз, i яшчэ, але не з’явiлася нават прывiду аптэкара Пеля. Хаця y кватэры дакладна нехта быy – жаночы голас прамаyляy нешта няyхвальнае, бразгалi тазiкi… Аyтух з усяе моцы штурхануy цяжкiя дзверы са шнарамi ад сякеры, i яны раптам расчынiлiся. Цяпер да смуроду на лесвiцы дадаyся цёплы пах прыгарэлага цеста з кватэры. А паесцi было б нядрэнна…

Алесь адагнаy няпрошаныя гастранамiчныя думкi.

– Ёсць тут хто?

Кватэра як вiдаць нагадвала мурашнiк, завешаны цынкавымi тазiкамi, кожны катух тут быy прыстасаваны да жылля. З аднаго з адсекаy вызiрнула кабета y шэрай кофце з падкасанымi рукавамi i сiняй паркалёвай спаднiцы, з неахайным сiвым вузлом на галаве, падобная да булачнiцы, у якой дзятва толькi што пакрала yсе булкi. Пантофлi на ейных нагах нагадвалi двух раздушаных трамваем пацукоy.

– Чаго трэба?

– Тут жыве грамадзянка Марына Паyлаyна Корб-Варановiч?

Нават касцяныя гузiкi на кофце кабеты заззялi зласлiвай радасцю.

– Нарэшце! Дайшло да жылкама, што тут прапiсаны шкодны элемент, якi перашкаджае жыць пралетарыяту.

– Ты yжо пралетарыят, Марфа! – азваyся з глыбiнi пакоя, з якога вызiрнула кабета, насмешны мужчынскi голас з п’янаватай хрыпатцой. – Цi даyно семкi на Вiцебскiм вакзале прадавала? Не слухайце яе, грамадзяне начальнiкi, Марынка добрая баба. І сынок яе харошы. Цiхiя, спагадныя…

– Маyчы, боyдзiла! А то за сваёй Марынкай зараз у кантору пойдзеш! – лена гукнула кабета yглыб пакоя i зноy утаропiлася y Аyтуха, чыя вайсковая форма, безумоyна, была для яе гарантыяй навядзення парадку y кватэры i надзеяй адхапiць пару лiшнiх метраy за кошт выселенай «контры». – Там яны жывуць, элементы, па правы бок калiдора, апошнiя дзверы. Дома яна, нават калi не адчынiць. Вы, таварыш начальнiк, разбярыцеся, з чаго гэта нейкая панi будзе пакой займаць, якi пралетарыяту належаць павiнен! Да яе yвесь час муж-буржуй прыязджае, у акулярах i капелюху. Прадукты чамаданамi возiць! Мальцу свайму веласiпед купiy. За якiя грошы? Яна нават хрысцiцца – сама бачыла! А я свядомая, я y Бога не веру! Чуеце, людзi, зараз Марынку высяляць будуць!

Апошнiя словы цётка крычала yжо за спiнамi студэнцкай дэлегацыi.

Напэyна, тыя крыкi было добра чуваць i y апошнiм пакоi справа па калiдоры. Таму што дзверы яго адчынiлiся, варта было Алесю адзiн раз нягучна стукнуць.

Худзенькая жанчына з укладзенымi на галаве русявымi косамi, у штапельнай сукеначцы y дробныя брунатна-бэжавыя кветкi з бялюткiм каyняром з усiх сiлаy намагалася захоyваць спакой i выглядаць годна. Але тонкая яе рука, што трымалася за сцяну, дробна дрыжэла. Гэта было вельмi непрыемна назiраць, i Алесь перавёy вочы на твар з далiкатнымi нервовымi рысамi.

– Вы Марына Корб-Варановiч? Мы з Беларусi, з Менска. Студэнты yнiверсiтэта.

У вялiкiх блакiтных вачах, абкружаных тонкай сеткай зморшчын, палыхнуyся жах.

– Што… што з Апанасам?

– Ды нiчога з iм не здарылася, не хвалюйцеся вы так, – гэта прамовiла Веранiка, якая чамусьцi страцiла ваяyнiчы запал.

– Мы проста хочам спытаць тое-сёе, – Аyтух Папара, якi лiчыy сябе чалавекам бывалым, адагнаy няёмкасць, як класавага ворага. – Можа, мы зойдзем? У вас тут шумна, на калiдоры…

Жанчына неахвотна зрабiла запрашальны жэст, i студэнты yвалiлiся y пакой, у якiм адразу стала невыносна цесна. Алесь з цiкаyнасцю агледзеyся. Абстаноyка была спартанская. Шафа, два жалезныя ложкi з худымi коyдрамi, два старыя крэслы, стол, накрыты вязаным карункавым абрусам, на iм парцалянавыя кубкi. Хiба што магло палiчыцца раскошай – кнiгi на палiцах, збольшага энцыклапедыi ды слоyнiкi, i чорнае пiянiна, уцiснутае y кут ля дзвярэй, як збяднелы родзiч. Нiводнай фотакарткi, нiводнага партрэта. Алесь падумаy, што гэта падазрона. За акном бачна асветленая сонцам верхняя частка вежы грыфонаy.

– Што вы хацелi y мяне спытаць? – Марына Паyлаyна Корб-Варановiч стаяла на фоне акна, таненькая, спалоханая, упартая… Алесь, якi так iрваyся сюды, разгубiyся, не ведаючы, з чаго пачаць – не пачнеш жа «я ненавiджу вашага мужа, ён велiкарускi шавiнiст»… І зноy праявiyся Аyтух.

– А чаму вы зноy да Апанаса Іванавiча y Менск не пераедзеце?

Жанчына не зварухнулася.

– Яму там i без нас цяжка. А y мяне тут цiкавая праца. Я касцюмер у тэатры Ленсавета.

– А y якасцi каго ваш муж у Лаyрына Карыбутовiча служыy? – гэта ляпнуy Хведар П’янкоy, ды яшчэ такiм здзеклiва-yладным тонам, што Алеся перасмыкнула. Калi гэта Хведар-вятрак навучыyся так прамаyляць? Гаспадыня ганарлiва закiнула галаву, Алесь падумаy, так робяць, каб не пралiлiся няпрошаныя слёзы.

– Колькi можна… Я yсё шмат разоy распавядала вашым калегам яшчэ y Менску. Усё сто разоy iмi ж праверана. Так, мой стрыечны брат Паyлюк у 1918-м патрапiy у атрад Карыбутовiча «Ваyкалакi», але y тым жа годзе i загiнуy. Яму было yсяго сямнаццаць. Мы не мелi з iм анiякай сувязi. Нi я, нi тым болей мой муж. Апанас Іванавiч увогуле тады быy мабiлiзаваны y Чырвоную Армiю, на пасаду yпаyнаважанага па рэквiзiцыi фуражу. А я y 1918-м нарадзiла, у мацi y Клецку, роды былi цяжкiя, Паyлiк з’явiyся на свет вельмi слабенькi… Так што, самi разумееце, нам было не да yдзелу y контррэвалюцыi.

Жонка дацэнта гаварыла дастаткова цвёрда, з ледзь прыхаваным гневам. Што ж, цяпер зразумела, чаму Корб-Варановiч не вязе сваячку белагвардзейца y Менск. Алесь намагаyся прымусiць сябе yзненавiдзець i яе, як ейнага мужа. Але тонкiя рукi, якiя абсiвералi, вiдаць, ад халоднай вады, i такая кранальна ганарлiвая пастава, сукеначка з таннага штапелю i стамлёны блакiт вачэй, абкружаных зморшчынкамi, нiчога агульнага не мелi з вобразам ворага. Вось слiнцяй, аблаяy сябе Алесь i азiрнуyся на Веранiку, якая стаяла, падцiснуyшы вусны, у самых дзвярах i yпарта маyчала. А яшчэ збiралася «пальчаткi здзiраць».




Конец ознакомительного фрагмента.


Текст предоставлен ООО «ЛитРес».

Прочитайте эту книгу целиком, купив полную легальную версию (https://www.litres.ru/ludm-la-vana-na-ruble-skaya/sutarenni-romula-zbornik/?lfrom=30440123) на ЛитРес.

Безопасно оплатить книгу можно банковской картой Visa, MasterCard, Maestro, со счета мобильного телефона, с платежного терминала, в салоне МТС или Связной, через PayPal, WebMoney, Яндекс.Деньги, QIWI Кошелек, бонусными картами или другим удобным Вам способом.


