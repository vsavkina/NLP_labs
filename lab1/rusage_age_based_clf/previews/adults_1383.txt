Забойца анёла (зборнiк)
Вiнцэсь Мудроy


Бiблiятэка Саюза беларускiх пiсьменнiкаy «Кнiгарня пiсьменнiка» #93
Зборнiк складаюць 13 апавяданняy, большасць якiх публiкавалася y перыядычным друку. Апiсаныя y iх падзеi разгортваюцца y недалёкiм савецкiм мiнулым, перабудовачнай парой i y наш час.

Кнiга змяшчае нецэнзурную лаянку





Вiнцэсь Мудроy

Забойца анёла

Аповесцi i апавяданнi





© Мудроy В., 2017

© ПУП «Кнiгазбор», 2017

© Распаyсюджванне. ТАА «Электронная кнiгарня», 2017





У лазнi


Сакавiцкай парой прыемна пахнуць бярозавыя венiкi. Высахлыя на ветры, яны струменяць даyкi водар, шамацяць, калi iх злёгку патрэсцi, i гэтым сваiм шамаценнем выказваюць гатовасць зараз жа апусцiцца y кiпень i хвацка прыкласцiся да распаранага азадка…

Перадаyшы прадавачцы дваццаць тысяч, Макар схаваy твар у выпетранае лiсце, хапануy ноздрамi паветра, i ад гаркавадурманлiвага паху y яго закружылася галава.

«Як добра пахнуць венiкi ля лазнi гарадcкой…» – нарадзiлiся y душы паэтычныя радкi. Макар спынiyся, задзёр галаву, шукаючы рыфму слову «венiкi», але y галаве круцiлiся толькi «варэнiкi», i паэт, плюнуyшы пад ногi, борзда yзбег па прыступках.

Звычайна на дзённыя сеансы народу y лазню прыходзiла няшмат, сёння ж каля касы стаяла вялiзная чарга.

Макар утрапёна агледзеy натоyп, маракуючы – цi варта займаць чаргу, бо квiткоy магло i не хапiць, – ды, павагаyшыся, голасна запытаy:

– Хто апошнi?

Апошнiм стаяy недаростак з чырвонай, усё адно як варам апаранай галавой, на макаyцы якой злавесна стаyбурылiся рэдкiя валасы.

Не паспеy Макар прылiпнуць да хваста чаргi, як за спiнай ягонай прымасцiлася яшчэ некалькi чалавек.

– Адкуль столькi людзей? – сiпата дыхнулi яму y патылiцу. Ззаду стаяy кучаравы мацак у камуфляжным бушлаце i y аграмадных вайсковых чаравiках.

– Квiты ад ранку не прадавалi, – азвалася на тое вiрлавокая цыба, што стаяла паперадзе недаростка. – Вунь, бачыце, – цыба кiyнула y бок разнасцежанага цеплавузла, – штосьцi y iх там зламалася. Кагадзе адрамантавалi.

З цёмнай проймы цеплавузла выпаyзаy, прычым задам наперад, здаравiла-слесар.

Пабачыyшы важкi мужчынскi азадак, цыба знянацку замiтусiлася, выбегла з натоyпу i, запусцiyшы руку мiж грудзей, выцягнула зумклiвы «мабiльнiк».

– Клава, я y лазнi… – засакатала кабета, цiснучы да вуха слухаyку i пазiраючы на слесара, якi збiраy iнструмент. – Мiнулым разам пасля парыльнi цэлы кiлаграм скiнула, цяпер вось думаю яшчэ пару кiло скiнуць.

– Куды табе скiдваць… i так худая, як вобла, – пачуyся за спiнай знаёмы голас.

– Ды гэта проста вада выходзiць потам, а тлушч застаецца, – прамовiy Макар, i недаростак, азiрнуyшыся, працяy яго дапытлiва-суровым позiркам.

– Ты што, бандэра?

Макар напачатку не зразумеy пытання. Стаяy знiякавелы, i толькi потым уцямiy, што меy неасцярожнасць выдаць фразу па-беларуску. Яшчэ нiколi яго, беларускага паэта, аyтара трох паэтычных зборнiкаy, так не абражалi. Паэту – у кароткае iмгненне – стала холадна, потым горача, а пальцы правай рукi мiжволi сцiснулiся y кулак.

– Лёха, чаму так далёка ад касы? – крыкнулi ад уваходных дзвярэй, i да недаростка валюхастай хадой падышоy зладзеяватага выгляду бамбiза. Гэта быy мужчына сярэдняга веку, з нахабнай тыднёвай шчэццю i з арыгiнальнай лысiнай: яна y яго пукацiлася што тая балканская феска, прычым у атачэннi густых чорна-гудронных валасоy.

– Куды плiшчыцеся? Чаргу займайце, – незадаволена бухнуy за Макаравай спiнай усё той жа сiпаты голас, i недаростак з iнтанацыяй пераможцы працадзiy: – Яшчэ адзiн бандэра.

На мiг усе сцiхлi. Макар адчуy, як людзi y натоyпе разам згорбiлiся, наструнiлiся, прыцiснулiся адно да аднаго. У гнятлiвай цiшынi злавесна шэрхнулi падэшвы вайсковых чаравiкаy. Кучаравы мацак наблiзiyся да недаростка, схапiy таго за каршэнь.

– Яшчэ адно слова, абгрыздыш, i заляцiш вунь туды, – мацак тузануy падбароддзем, паказваючы на цеплавузел.

Макар адсунуyся yбок i спалохана назiраy, як лысы бамбiза, ляснуyшы кулаком правай рукi аб далонь левай, разважлiва прамармытаy:

– Ну што, хахляра, цябе зараз замачыць цi пасля таго, як памыешся? – пудовы кулак быy пазначаны наколкай крыжа i зламанай ружы.

Натоyп загаманiy на yсе галасы. Цыба, паправiyшы збiты набакiр капялюш, з гатовай радасцю yсклiкнула: «Мужчыны… знайшлi месца, дзе бiцца!» – а перапэцканы ржою слесар, махнуyшы дзеля салiднасцi развадным ключом, загадна выдыхнуy: «Усё, мальцы… разышлiся».

Мальцы разышлiся, паабяцаyшы сустрэцца пасля лазнi. Макар паглядзеy на yваходныя дзверы.

«А можа, пайсцi дахаты? А то yлiпну y якую гiсторыю… Пляшак, падобна, з зоны адкiнуyся. Пырне фiнкай – i не скрывелiцца», – апанаваны такiмi думкамi, Макар уздыхнуy, але потым згадаy, што мыyся месяц назад, а тут яшчэ новы венiк набыy… што ж яго цяпер – сухiм дахаты несцi? Прыцiснуyшы венiк локцем, паэт палез у кiшэнь па грошы. Чарга рухалася надзiва хутка, i ён ужо быy недалёка ад касы.

Квiткоy прадалi больш, чым трэба, i шафак усiм не хапiла. Макар вырашыy трымацца блiжэй да кучаравага хлопца, таму i прапанаваy павесiць вопратку y адну шафку. Пляшак з недаросткам распраналiся непадалёку.

– Лёха, як толькi хто рыпнецца – клiч мяне. Ты ж мяне ведаеш – я б’ю два разы: адзiн раз па кумпалу, другi – па веку дамавiны, – грымеy знявечаны шумам дожджыку i раскацiстым рэхам плешаковы голас. – Аднойчы, яшчэ да зоны, пайшоy у лазню, i там адзiн, такi ж вось фраер, пачаy залупацца. Дык я яго на распаленыя камнi пасадзiy. Так i спёк яйцы. А з бандэраю y мяне yвогуле размова кароткая…

Слухаючы такое, Макар нават упрэy, а зыркнуyшы на плешака, зусiм заняпаy духам. Торс былога зэка быy скрозь у наколках, а ад шыi i да самай пахвiны сiнеy завiлы пiсяг.

– А ты што, з Ільвова? – запытаyся тым часам кучаравы хлопец, сцягваючы з нагi нехлямяжы чаравiк.

– Ды я там нiколi не быy, – пралепятаy Макар. Хацеy яшчэ сказаць, што ён беларускi паэт, але змаyчаy, бо невядома было, як на тое зрэагуе суразмоyнiк.

Балей таксама yсiм не хапiла, але лазеншчык, кульгавы дзядзька y белым халаце, голасна паведамiy, што неyзабаве прынясуць спiсаныя меднiцы са склада.

Кучаравы хлопец стаy пад дожджык, а Макар вырашыy перш-наперш наведаць сухую парыльню, а потым нырцануць у басейн.

Ён адчынiy дзверы саyны, удыхнуy гарачага паветра i тут жа yгледзеy плешака, якi з крэканнем залазiy на палiцу. Макар згадаy вусцiшны аповед пра печаныя яйцы, пастаяy хвiлю y нерашучасцi i пад незадаволены воклiч: «Зачыняй, дух выходзiць!» – грукнуy дзвярыма, так i не наведаyшы парыльню. Абяцаныя меднiцы дагэтуль не прынеслi, i тыя, каму не хапiла балей, з зайздрасцю паглядалi на недаростка, якi, не раyнуючы герой Зошчанкi, прысабечыy аж тры балеi – у адной адмочваy ступакi, у другой мыyся, а на трэцюю, перакулiyшы дагары дном, паклаy мыла i вяхотку. Невядома, колькi б доyжылася такое мыццё, каб да Лёхi не падышоy Макараy «кампаньён». Макар быy далёка i не чуy iхнай размовы, але недаростак, вiдаць, сказаy штосьцi крыyднае, бо кучаравы хлопец на мiг сумеyся, а потым, узняyшы балею з вадой, абрынуy на Лёхаву галаву, ды так, што праламаy пластмасавае днiшча. Недаростак войкнуy, паспрабаваy устаць, але тут жа плюхнуyся yпоперак лавы, наставiyшы yгору куртаты, з невядомай прычыны yзбуджаны чэлес.

Акурат той хвiляй лазеншчык прынёс стос бляшаных меднiц. Макар падхапiy самую верхнюю, сеy на крайнюю лаyку i здаля стаy пазiраць на Лёху, якога палiвалi вадой i рабiлi штучнае дыханне. Пазiраy з трывогаю, чакаючы таго моманту калi Лёхаy карыфан выкулiцца з парыльнi. Той, аднак, не выкульваyся, i Макар, набраyшы вады y меднiцу, намылiy галаву.

– У нас у аддзеле таксама yчора завялiся. Адны за Пуцiна, другiя за yкраiнцаy, – гугнявiy хтосьцi праваруч, завiхаючыся з вяхоткай.

– Хахлы y тую вайну Гiтлеру прадалiся, цяпер вось пад Амерыку падбiваюцца, – азвалiся леваруч.

– Пасля Сталiна не тое што Гiтлеру – самому чорту душу закладзеш, – рэзюмаваy гугняк i нечакана, з iнтанацыяй панiкi, загарлаy: – Б’юцца!

Змахнуyшы з вачэй мыльныя хлапякi, Макар убачыy, як кучаравы хлопец заехаy плешаку кулаком у грудзiну, але той, як Фантамас, толькi злёгку хiстануyся. Мыла выядала вочы. Макар плюхнуy вады на твар, слёзы засцiлi свет, i ён толькi пачуy тупат босых ног, сiплую лаянку i бурлiвы плёскат у лазенным басейне.

Калi падбег да басейна, кучаравы пускаy ужо бурбалкi. Пляшак, сядзеy на iм, прыцiснуyшы да дна, i не даваy хапануць паветра.

– Ратуйце! Патопiць чалавека! – гаркнулi адразу некалькi глотак, i Макар, разагнаyшыся, скокнуy на лысую галаву.

Ужо y вадзе пляшак даy яму каленам у жывот, Макар глынуy смярдзючай хлёркi, усплыy, у два грабкi даплыy да нiкеляванай лесвiцы, i галёнка ягоная знямела ад жалезнай сутаргi. Вiснучы на парэнчах, Макар заехаy плешаку пяткай у нос i кiнуyся y прымыльнiк. Думаy узяць у абярэмак апранахi i падацца да выхаду, але шафка была зачынена, а за спiнай ужо грымелi здушаныя мацюкi – пляшак, падобна, бег, прыцiскаючы далонь да разбiтай нюхаyкi.

Фае, на шчасце, было пустое, каса зачыненая, i Макар непрыкметным ценем праслiзнуy у цеплавузел. Тут, у цёмным катуху, не хапала паветра, i ён адчуy лёгкую млосць. Сэрца парывiста бiлася, трапятала ля горла, замарачным шумам адбiвалася y барабанных перапонках. У фае штосьцi бразнула, пакацiлася па падлозе, i замарачны шум увушшу пакрыy пранiзлiвы жаночы вiскат. Лысы, няйначай, памкнуyся шукаць «бандэру» y жаночым аддзяленнi. Макар з адчаем падумаy, што вось зараз дзверы адчыняцца, лысы бандос выцягне яго, голага i мокрага, са спрату i пачне душыць сваiмi страшнымi лапамi, але за дзвярыма запанавала цiша, якую праз нейкi час парушыла бразганне дзвярэй i тупаценне.

Цэментавая падлога была халоднай, таму паэт увесь час пераступаy, як той смаргонскi мядзведзь, з нагi на нагу, адчуyшы раптам, што яму не проста млосна y гэтым цёмным катуху, але i млосна жыць на белым свеце. І невясёлыя думкi вiравалi y галаве.

«Вось улiп дык улiп. Добра яшчэ, калi Лёха ачомаецца. А як памрэ? Завядуць крымiнальную справу, пачнуць выклiкаць на допыты. І добра яшчэ, каб у якасцi сведкi. Не-э, пара завязваць з той паэзiяй, бо хутка за беларускую мову пачнуць збiваць нагамi. Гэта раней мы, беларусы, былi бэнээфаyцамi, цяпер вось ператварылiся y бандэраyцаy. А з бандэрай, казаy той пляшак, размова кароткая – могуць i на той свет выправiць». Фае iзноy абудзiлася. Пачулiся кароткiя воклiчы, катаржны шоргат падэшваy. Нi жывы нi yмерлы Макар прачынiy дзверы, зiрнуy у вузкую пройму i yбачыy двух мiлiцыянтаy, якiя вялi пад рукi кучаравага маладзёна. Маладзён пры гэтым зацкавана азiраyся i, наглытаyшыся вады з хлёркай, голасна iкаy. На дне душы Макаравай абудзiлася i пачало дымна тлець адчуванне вiны перад хлопцам, i дрыготкiя вусны з няyклюдным спачуваннем прашапталi:

– Згарэy нi за што.

Макар чакаy, што зараз з прымыльнiка вывядуць лысага ды вынесуць Лёху, але нiкога больш не выводзiлi i не выносiлi. Замест таго лазню скалануy жаночы лямант:

– Іх чацвёра было!..

Голас падаyся Макару знаёмым, i ён прыпаy да шчылiны. Ну вядома, гэта вiрлавокая балбатуха выкулiлася з жаночага аддзялення. Кабецiна была спавiта y прасцiну, а на галаве быy накручаны турбан з махровага ручнiка.

– Адзiн невялiчкага расточку… за мной стаяy. Потым яшчэ падышоy… здаровы такi, лысы… i выгляд бандзюкаваты. І завялiся з двума другiмi. Адзiн быy у вайсковай адзежыне, а другi y сiняй куртцы, i венiк трымаy пад пахай… Мне яшчэ падалося, што y яго крыху не хапае…

– Балаболка лупатая, – уголас прашаптаy Макар, спужаyшыся yласнага голасу.

– Ну а за што яны завялiся? – запытаyся мiлiцыянт, якi стаяy поруч i штосьцi пiсаy у нататнiку.

– Ды той, дурнаваты, крыкнуy штосьцi па-хахляцку, а маленькаму… ну, задрыпу таму, што за мной стаяy, гэта не спадабалася…

– А што ён крыкнуy? Пастарайцеся згадаць. Гэта вельмi важна. Можа, што пра майдан цi пра выбары?

– Ды не… я якраз з сястрой размаyляла, i сказала, што пасля парыльнi кiлаграм вагi скiнула. А той хахол загарлаy, што гэта пот з арганiзму выйшаy.

– Усё абшукаy – нiдзе няма, – гукнулi знянацку з прымыльнiка.

– Аббяжы вакол лазнi, можа, дзе, голыя, у кустах сядзяць, – загадаy мiлiцыянт, пiхнуyшы y кiшэнь нататнiк, – i y «хуткую» патэлефануй. Хай прыедуць, паглядзяць таго… кантужанага.

Макар вылез са спрату i на цырлах, сабраyшы y прыгаршчы машонку, заляцеy у прымыльнiк. Недаростак, дзякаваць богу, ачуняy: сядзеy на лаве, а перад iм, прыпаyшы на калена, завiхаyся лазеншчык з медычнай пляшачкай у руках. У паветры да свербу y носе пахла нашатырам.

Шафка была расчынена, i вопратка валялася на падлозе. Няйначай, кучаравы небарака раскiдаy, як збiраyся y пастарунак.

Макар з цяжкасцю нацягнуy штаны, нахiлiyся, каб падняць кашулю, ды так i замёр нерухомы. За тры метры ад яго стаяy пляшак i дрогкiмi рукамi спрабаваy надзець трусы. На плешака было страшна глядзець: ён быy мокры ад макаyкi да пятак, дарэшты ссiнелы, i яго yсяго калацiла. І дрыжыкi былi нейкiя дзiyныя: лыткi, чэрава, лысая галава i лiловы азадак тузалiся, дрыжэлi, пульсавалi y нейкiм дзiкiм разнабоi, а з расквашанага носа i пабiтай макаyкi ценькiмi струменьчыкамi збягала юха. Пляшак, вiдаць, хаваyся y кантраснай ванне. Вада там ледзяная, таму i скарчанеy, як цуцык.

Макар падышоy да акалелага небаракi, дапамог насунуць кашулю. Кроy з пабiтай макаyкi пайшла як мае быць, таму давялося адарваць кавалак газеты, што ляжала, прыцiснутая мокрымi нагамi, на падлозе, прыляпiць да раны.

… Мiлiцэйскай машыны каля лазнi yжо не было. Зiрнуyшы на «хуткую дапамогу», што калывалася на выбоiнах, Макар паляпаy па сцёгнах, шукаючы цыгарэты, i толькi тады заyважыy, што надзеy чужыя порткi. Ён дастаy пачак, працягнуy скалеламу гаротнiку. Той памкнуyся вылушчыць цыгарэту, але пальцы зусiм не гнулiся, i Макар сам уставiy цыгарэцiну y пасiнелыя вусны, пстрыкнуy перад разбiтым носам запальнiчкай. Змагаючыся з дрыжыкамi, гаротнiк зацягнуyся цыгарэтным дымам, i на змарнелым твары ягоным нарадзiлася журботная yсмешка.




Тузiк i Кузiк


Прадказанне, як вядома, справа рызыкоyная. Вось i матухна Пелагея штогоду кажа: «На габрэйскую Пасху халадэча, а на нашу – Божая цяплынь». А што маем? Чысты чацвер падаспеy, а y паветры белыя мухi кружляюць, i Тузiк з Кузiкам – два yвiшныя, невядомай пароды, дварнякi, – не могуць угрэцца i сядзяць у сваёй будцы.

Дварнякi вартуюць будматэрыялы – дзесяць кубоy адфугаваных дошак, гару сiлiкатнай цэглы ды тузiн мяхоy з вапнаю. Учора, поруч з будкай, ляжалi таксама лiсты дэкаратыyнай фанеры, але з ночы цесляры, што тут завiхаюцца, занеслi iх у царкву i цяпер безупынна лупяць малаткамi, збiваючы «царскiя брамы».

Тузiк i Кузiк яшчэ зусiм маладыя псiны. На мiнулыя Пакровы iх, гарэзлiвых шчанюкоy, падкiнулi y двор айца Антонiя, i матухна Пелагея – жанчына дарэшты чуллiвая, – прытулiла гарэзаy у хлеyчыку, кiнуyшы y кут старую ватоyку i налiyшы y бляшанку цёплага казiнага малака. Завiтаyшы наступнага ранку y хлеyчык i пабачыyшы, як руды, з белымi«гамашамi» на пярэднiх лапах шчанюк тузае за вушы чарнявага, з белай «манiшкай» на грудзiне сябрука, матухна Пелагея ахрысцiла аднаго з iх Тузiкам, а другога – Атлантавым. Надта ж падобны быy чарнявы шчанюк з «манiшкай» на опернага спевака, якога колiсь паказвалi па тэлевiзii i якога матухна любiла за густы бас i мужнае аблiчча. Айцец Антонi, аднак, з другiм iмем не пагадзiyся. «Не варта псiнам даваць чалавечых iмёнаy», – мовiy, спехам перахрысцiyшыся, i прапанаваy назваць шчанюка Кузiкам.

На тлустых святарскiх харчах сабакi хуценька раслi i, што дзiyна, амаль не брахалi. І толькi адранку, пачуyшы, як гаспадар спрабуе непракерханы голас, з адчайным дзяyканнем кiдалiся да парога гаспадаравай хаты. Блазнюкам здавалася, што гаспадара нехта душыць i ён лямантуе аб дапамозе.

– М-митропол-литу М-минском-му и Сл-луцком-му-у… – зычна цягнуy айцец Антонi, гэтак жа зычна керхаy, i матухна Пелагея, ступiyшы на ганак, дакорлiва прамаyляла:

– Ну чаго, чаго yсхадзiлiся?..

У руках матухна несла слоiк з малаком, i шчанюкi задаволена вiлялi хвастамi – малако iм падабалася i дзяyкаць такою хвiляю нават самаму зласлiваму сабаку не выпадала.

Тры месяцы гойсалi Тузiк i Кузiк па двары, а неyзабаве iм знайшлася праца: вартаваць недабудаваную царкву, дакладней, атачоны дашчаным плотам цвiнтар, на якiм ляжалi пiламатэрыялы ды розны будаyнiчы хломазд. Напачатку сабак пасадзiлi на доyгiя ланцугi, але y першы ж вечар Тузiк з Кузiкам так у iх заблыталiся, што адзiн з ланцугоy давялося перапiлоyваць, а Тузiку яшчэ i прыпякаць ёдам да крывi намуляную лапу. Ад той пары сабакi вартавалi цвiнтар без ланцуга i ставiлiся да сваёй працы з усёй адказнасцю. Вось i мiнулай суботы давялося Тузiку хапануць за калашынне прапара Патрыкеева. Прапар той прымачыць у хаце загадчыцы мясцовай крамы i трэцi год запар будуе ля хаты лазню. «Ну што, гвардзейцы вiславухiя… службу несяце?» – стоена гукнуy Патрыкееy, завiтаyшы а дванаццатай гадзiне ночы на цвiнтар. Сабакам такi жарт не надта спадабаyся. Яны пацягнулi насамi, а yнюхаyшы агiдны пах вермута, якiм быy працяты кадравы вайсковец, пакiнулi вiляць хвастамi i наструнiлiся. «Брус якi yзяць, цi што?» – прамармытаy, загаворваючы сабачыя зубы, начны госць, i не паспеy ускiнуць на плячук даyжэзны брус, як Тузiк схапiy яго за калашынне форменных штаноy. Сабакi залiлiся брэхам, iх падтрымалi спакрэвiчы з усяго пасёлка, i прапар паyпрысядкам, з мацюкамi на вуснах, пабег упрочкi, галавой адчынiyшы непадатныя веснiцы.

Веснiцы, дарэчы, на цвiнтары адмысловыя: да iх прыбiтыя спружыны, таму яны адчыняюцца з цяжкасцю. Зрабiлi гэта, каб сабакi не давалi рады выскачыць на вулiцу. Ды тыя, з разгону, iх лёгка адчыняюць.

А яшчэ Тузiк з Кузiкам любяць ганяцца за жоyта-блакiтнымi «жыгулямi», на якiх ездзiць даiшнiк Вазняк. Мiлiцыянт штодня прыязджае на абед да мацi, старой Вазнячыхi, i сабакi, яшчэ здаля пабачыyшы мiлiцэйскую «канарэйку», бягуць ёй насустрач, а потым аж да самай Вазнячысiнай хаты зацята брэшуць у выхлапную трубу.

З усiмi астатнiмi жыхарамi пасёлка сабакi жывуць дружна. Нават з Вазнячысiным катом, якi часцяком завiтвае на цвiнтар i грэецца на дошках, пазiраючы на свет круглявымi, не раyнуючы як працяты сонцам агрэст, зiркадламi. Тузiк гыркае на ката толькi тады, калi вусаты свавольнiк пнецца, на паyсагнутых лапах, да бляшанак, у якiя матухна Пелагея налiвае малако.

Дзесьцi на другiм канцы псёлка гудзе машына. Кузiк, чыя галава тырчыць з будкi, прыyзнiмае правае вуха, слухае – цi не Вазняк едзе? – i салодка, на поyную губу, пазяхае. Звычайна ад самага ранку на цвiнтар забягае матухна Пелагея. Прыносiць малака, яшчэ якога едзiва… Сёння ж гаспадыня затрымлiваецца, i Кузiк раз-пораз наструньвае слых i з нецярплiвасцю пазiрае на веснiцы.

Тым часам ляскатанне малаткоy на iмгненне ацiхае, i з царквы выкульваецца каржакаваты дзядзька y шэрай бейсболцы – брыгадзiр цесляроy.

– Ой, бля-а… – зморана выдыхае брыгадзiр i абедзвюма далонямi абабiвае з нагавiцаy пiлавiнне. Потым нахiляе галаву ды лезе рукой за каршэнь – пiлавiнне yбiлася i туды.

– Ну, дзе твой… айцец Ануфры? – пытаецца за брыгадзiравай спiнай чарнявы дзяцюк, таксама абабiваючы нагавiцы i засяроджана мiргаючы прыцярушанымi вачыма.

– Антонi… – папраyляе брыгадзiр, дастаючы з пакамечанага пачка напаyпустую цыгарэту.

– Калi не прынясе – далiбог памру, – гукае чарнявы i, мружачы прыцярушанае вока, цягне руку да брыгадзiравага пачка.

Мужчыны yдыхаюць едкi дым, засяроджана сплёyваюць тытунёвыя крошкi.

– Цешча yжо агуркi пасадзiла, а тут такая халадэча. Сабакi i тыя не yгрэюцца, – чарнявы каротка свiшча, крычыць: – Гэй, харэ спаць! – i Кузiк з неахвотаю вылазiць з будкi.

Следам за iм на свет божы выбiваецца Тузiк i задаволена, узняyшы yгору хвост i выцягнуyшы наперад лапы, пацягваецца.

– Ну як вам тут, на папоyскiх харчах? – пытаецца чарнявы, i брыгадзiр, пусцiyшы струмень шызага дыму, з вясёлым смяшком адказвае:

– Пасцiцца не прымушае. Зiрнi на iх – аж поyсць гарыць. Тузiк i Кузiк, праyда, гэтага не чуюць, бо навыперадкi бягуць да веснiц. Веснiцы натужлiва рыпаюць, i y пройме паyстае мажная постаць айца Антонiя.

– Фу! Фу! – загадзя крычыць айцец Антонi, падбiраючы крысо даyгой святарскай апранахi – дварнякi пры стрэчы спрабуюць узбiцца лапамi на каленi – так яны аднойчы падралi айцу спартовыя штаны, а надоечы завэдзгалi святочную расу.

– Наце вам… скаромiны, – святар кiдае кавалкi лiвернай каyбасы, i Тузiк з Кузiкам лятуць да пачастунку.

Дварнякi, падазрона зыркаючы адно на аднога – цi не дастаyся каму большы кавалак? – глытаюць пачастунак i бягуць за гаспадаром.

Айцец Антонi прылашчвае кужэлiстую бараду, папраyляе збiтую набакiр камiлаyку, хрысцiцца на кагадзе yсталяваны царкоyны крыж.

– Ну, як… усю ноч працавалi?

– Усю! – адказвае брыгадзiр, парукаyшыся з айцом Антонiем. – Шкуркай зараз пройдземся – i можна вешаць абразы.

– Малайцы… а я думаy – не паспееце, – айцец Антонi паварочваецца да сабак, сурова, як Мiкола-yгоднiк, трасе пальцам: – Сядзець тут… у храм не заходзiць!

Але Тузiк з Кузiкам i без таго ведаюць – у царкву iм уваход забаронены. А так цiкава прабегчыся па свежых габлюшках, пашукаць мышэй у цёмных закутках. Дварнякi цягнуць шыi, круцяць насамi, спрабуючы yнюхаць мышэй, а yдыхнуyшы драyлянага пылу, разам чхаюць.

– А што… у старавераy, як сабака y царкву забяжыць, дык яе па-новай асвячаюць? – пытаецца брыгадзiр, айцец Антонi штосьцi адказвае, але словаy не чуваць з-за шоргату ног.

Тузiк з Кузiкам пазяхаюць, панылымi вачыма аглядаюць цвiнтар. Вятрыска гонiць па сцяжыне шэры пыл… на кучу сiлiкатнай цэглы прымасцiлася i тут жа yзнялася y паветра натапыраная варона. Вiдаць, чагосьцi спужалася. Ага! За крушняй сiлiкатнай цэглы мiгнуy кудлаты кацiны хвост. Кот падыходзiць да таго месца, дзе ляжала каyбаса, нюхае зямлю i, бязгучна вякнуyшы, ускоквае на плот. Вусаты прайдзiсвет ступае па няроyных канцах дошак, i Тузiк з Кузiкам з зайздрасцю глядзяць на ката, дзiвуючыся – як гэта можна хадзiць па такiх тонкiх, ды яшчэ i няроyна абрэзаных дошках?

Хвiлiн пятнаццаць сабакi ляжаць каля царкоyнага парога – Кузiк пры гэтым грызе галiнку з шэрымi катахамi – засталася ад Вербнiцы, – i прыслухоyваюцца да гулкiх галасоy з царквы.

– Не пераблытайце: «Звеставанне» павесiце на гары, астатнiя знiзу…

– Не хвалюйцеся, не пераблытаем… Як скончым – усё лiшняе вынесем, i габлюшкi прыбярэм…

– Я па абедзе жанчын прышлю, каб памылi…

– А што, у Бычках усё згарэла? Нiчога не yратавалi?

– Усё! – голас айца Антонiя мацнее, i сабакi падхоплiваюцца.

На Вербнiцу, з-за лiхенькай электраправодкi, у суседнiх Бычках згарэла драyляная царква. Таму i вырашылi сустракаць Вялiкдзень у недабудаваным храме: на yсяночную прыдуць бычкоyцы, а y малой, перабудаванай з трансфарматарнай будкi каплiцы, дзе служыць айцец Антонi, можа змясцiцца чалавек дзесяць, не болей.

– Матухна з кулiчамi завiхаецца. Як вызвалiцца – прынясе вам падсiлкавацца. Толькi ж глядзiце… – айцец Антонi хрысцiцца на yваходныя дзверы, – не y царкве…

– Ну… няyжо не ведаем! – гамузам адзываюцца цеслi, i брыгадзiр, закацiyшы вочы, ледзь чутна шапоча: «“Звеставанне” – угары, апосталы – на зямлi».

Па абедзе мужчыны прымасцiлiся на лаyжы сухога галля за царквой i прагна, у восем рук, пачалi разбiраць прынесеныя матухнай Пелагеяй пачастункi. Пачастункi былi посныя, i мужчыны з тае нагоды yголас абуралiся («Нават сабакам няма чаго кiнуць!»), але, дастаyшы са дна бяздоннай кайстры дзве пляшкi гарэлкi, ураз павесялелi.

– Ну, з богам! – выдыхнуy праз пару хвiлiнаy брыгадзiр, куляючы чарку.

У торбе знайшлася толькi адна шклянка, таму пiлi па чарзе, пiхаючы закарузлыя пальцы y слоiк з кiслай капустай.

Тузiк i Кузiк сядзелi поруч, шоргалi па траве хвастамi, варушылi азадкамi, а yчуyшы пах гарэлкi ды перакiслай капусты, разам пырхнулi.

– Што, не смакуе? – гукнуy чарнявы маладзён: ён разлiваy гарэлку. – Звыкайцеся… з трапезай нашай, – пасля такiх словаy мужчыны стрымана рагатнулi, а маладзён, адкаркоyваючы другую бутэльку, кiyнуy у бок царквы: – Вiдаць, Бог усё ж такi ёсць.

– Ёсць, ды не такi, якiм яго малююць, – азваyся на тое брыгадзiр i, хукнуyшы y жменю, глынуy другую чарку.

– Усё гэта жыдоyскiя штучкi, – падтрымаy размову трэцi мужчына – таксама чарнявы i кучаравы, за што атрымаy мянушку Турак. Турак у свой час скончыy педiнстытут i на yсе выпадкi жыцця меy уласную думку. – Мы што, славяне, дурнейшыя за жыдоy? Ды наш фальклор куды больш красамоyны. Казку «Лёгкi хлеб» чыталi? Сапраyдная фiласофская прыпавесць! – Турак глынуy гарэлiцы, выцер далонню вiльготныя вусны. – Адно што жыды пiсаць маглi, усё гэта занатавалi. А мы, славяне… – выпускнiк педiнстытута махнуy рукой i куснуy салёнага гурка.

– Бязбожнiк ты, Турак, – убiyся y размову маладзён, – гарэць табе y пекле. І габрэяy дарма крыyдзiш. Што яны табе кепскага зрабiлi?

Гуркi былi пераспелыя, i хлопцы сплюнулi пад ногi семкi.

– Якi ж бязбожнiк, калi я перакананы, што Бог ёсць i ён валадарыць светам. Адно што мадэль боскай сутнасцi, якую прапануюць папы… – Турак на хвiлю задумаyся, маракуючы, як скончыць фразу, i y гэты момант з-за царквы выйшлi, несучы y полiэтыленавых мяхах габлюшкi, дзве старыя жанчыны.

– Хаця б далей адышлi… п’янтосы няшчасныя! – гукнула адна з кабет, цеслi нязлосна мацюкнулiся i трэцюю чарку кулялi моyчкi.

Калi, праз гадзiну, падпiтыя мужчыны рушылi да хаты, чарнявы маладзён кiнуy Тузiку скарынку хлеба i, не да каго не звяртаючыся, запытаy:

– А цi ёсць гэта душа y сабак? – i Тузiк, нават не нюхнуyшы пачастунку, каротка брахнуy:

– Ёсць!

Адвячоркам нiбыта бралася на дождж, на даляглядзе пару разоy раскацiста грымнула, але потым усё сцiхла, i yскудлачаная, серабрыстая з краёy хмара няспешна прыхавалася за Бычкоyскiм лесам. Наyзамен ёй над лесам паyстала Мiлавiца, i y паветры пранiзлiва запахла таполевымi пупышкамi.

Адну з таполяy, што расла на цвiнтары, учора ссеклi, а галлё ды пацурбалкi – па недаглядзе – склалi тут жа, ля пня. Цяпер вось брыгадзiр цесляроy з чарнявым напарнiкам спехам цягаюць цурбакi да плота, аслабаняючы дарогу для хроснага ходу.

– Галiны y зямлю yторкнiце, каб дошак не было бачна, – камандуе айцец Антонi, выкопваючы з нетраy святарскiх строяy кiшэнны гадзiннiк. Ляпнуyшы гадзiннiкавым вечкам, бацюхна yздыхае – час iсцi y царкву пераапранацца, а тут яшчэ нiчога не гатова.

Тузiк з Кузiкам круцяцца ля гаспадаравых ног, задаволена вiшчаць, а неyзабаве, выцягнуyшы з лаyжа доyгiя пруты, пачынаюць iх шкуматаць.

– Матухна, сабак прыбяры! – гукае айцец Антонi, але матухна не чуе – у яе сваiх спраy па горла: жанчына махае камусьцi рукой, а потым бяжыць пераймаць пажарнiка, якi нясе вогнетушыльнiкi.

Праз хвiлю, забыyшыся на кудлатых свавольнiкаy, бацюхна крычыць штосьцi падпiтаму электрыку, якi yзлез на слуп, а Тузiк з Кузiкам кiдаюцца да веснiц, адкуль чуваць лямант:

– Госпадзi Ісусе Хрысце, Сыне Божыю-у… – спявае дзядок у заношаным палiтоне, раз-пораз цалуючы кардонны абразок, якi вiсiць на грудзiне.

Людзi, што раз за разам уваходзяць на цвiнтар, кiдаюць дзядку грошы. Тузiк тыцкае мокрым носам у шапку з грашыма, дзядок незадаволена сыкае:

– Прэч, паскуда! – i, настроiyшы голас на патрэбны тон, iзноy гугнявiць: – Го-оспадзi Ісусе-э…

Тым часам веснiцы з рыпам адчыняюцца, i y пройме з’яyляецца старая Вазнячыха. Трымаючы магутным азадкам фортку, старая перакiдвае з рукi на руку вузел з кулiчамi, хрысцiцца i тут жа падхоплiваецца, прыцiскаючы кулiчы да грудзiны.

– Куды лезеце… халера на вас… – Тузiк з Кузiкам унюхалi салодкi пах печыва, лезуць лапамi цётцы на грудзiну, i старая, успёршы кулiчы на галаву, нема галосiць: – А людцы мае добрыя-а…

– Тузiк! Фу! – чуецца з натоyпу, i сабакi, пачуyшы родны голас, круцяць ад захаплення не толькi хвастамi, але i галовамi. Матухна Пелагея з вясёлым дакорам тузае Кузiка за вiслае вуха, выпускае сабак на вулiцу.

Сабакi радасна брэшуць, скачуць вакол гаспадынi. Радасць iх зразумелая: столькi народу наyкола, i светла, як днём, бо на слупе, на якiм кагадзе завiхаyся электрык, запалiyся пражэктар i навылёт працяy густое, настоенае на паху таполi i велiкодных кулiчоy паветра.

Гаспадыня дробненька тупае па сцяжыне, сюд-туд глядзiць на гадзiннiк, махае рукой, заклiкаючы гадунцоy не марнаваць час, ды дзе там! Тузiк раскапаy кратовую кучку, уважлiва нюхае нару, а ягоны сябрук наогул знiк з вачэй – забег, вiдаць, у чужы двор, бо непадалёку бразнуy ланцуг i надрыyна забрахаy чужы сабака.

Матухна yся знервавалася, пакуль загнала гадунцоy у хлеyчык, а кiнуyшы iм два кусы надоечы купленай крывянкi, крутнула засаyку.

– Пасядзiце тут… да ранiцы. Ратунку ад вас няма.

Сядзець у цёмным хлеyчыку, поруч з курамi, якiя сонна квахталi за сценкай, сабакам нiяк не выпадала. Тузiк з Кузiкам здушана скавыталi, торкалi насы y дзвярную шчылiну, спрабавалi грызцi шула, нарэшце сунялiся i, брахнуyшы, леглi на ватоyку – на тое месца, дзе колiсь спалi шчанюкамi. Ляжалi з узнятымi галовамi, зацята глядзелi на зоркi – Тузiк на белую, Кузiк на чырванаватую, – зоркi тыя цьмяна блiшчэлi y дзвярной шчылiне, – i голасна yздыхалi.

На гарышчы поркалася y струхлелай саломе мыш, гаспадараy кот мякка ступаy па даху, за сценкаю прыспана варушылiся куры, i аднекуль здалёк начны ветрык прыносiy невядомыя i незразумелыя зыкi. Там, удалечынi, штосьцi няyцямна гуло, мармытала, прыглушана спявала; Тузiк з Кузiкам нюхалi паветра, трэслi вушамi – каб лепей чуць i yадначас каб адбiцца ад сянных скочак, – пару разоy падхоплiвалiся на ногi, нарэшце, змораныя, паклалi галовы – Кузiк на край ватоyкi, Тузiк на спiну свайму сябруку – i прымкнулi вочы.

Пад ранiцу яны разам ускочылi i падбеглi да дзвярэй. Сабакам выразна пачуyся гаспадаравы голас. Голас абрываyся, згасаy, зноy абуджаyся i клiкаy, клiкаy да сябе! Якраз гэтым часам у царкве адчынiлi yсе вокны, i сцiснуты чатырма сценамi густы бас айца Антонiя вырваyся на волю.

«Гаспадар! Яго душаць… тыя сволачы, што сабралiся на цвiнтары! Ён клiча на дапамогу!» Вiдаць, такiя думкi апанавалi той хвiляй Тузiка i Кузiка, якiя гучна забрахалi, забегалi з канца y канец сваёй вязнiцы, i неyзабаве Кузiк пачаy рабiць падкоп пад дзвярыма, а Тузiк стаy вадзiць лапаю па дзвярной шчылiне. Сабачы кiпцюр крануy драyляную засаyку – раз, потым другi, – засаyка адышла, i сабакi, навалiyшыся грудзiнамi на дзверы, разам выкулiлiся на двор.

У царкве было не прадыхнуць, старой Вазнячысе нават стала млосна ад задухi, i з правага боку – асцярожна, каб не замiнаць службе, – выставiлi рамы з вокнаy. Пяюны царкоyнага хору, адчуyшы, што галасы iх пры адчыненых вокнах пацiшэлi, заспявалi на поyныя грудзi.

«И Слове, и Душе, треми соединяемое во ипостасех естество, пресущественне, и пребожественне, в Тя крестихомся-а…» Заспявалi так зладжана i пранiкнёна, што y айца Антонiя нават навярнулiся няпрошаныя слёзы; ён скасiy вока на матухну, але тая, як нi дзiyна, глядзела y iншы бок – на yваходныя дзверы.

«…И Тя благославим во вся веки-и…»

Матухна прыyзнялася на дыбачках, паправiла хустку на галаве, стала прабiвацца да выхаду.

Ля дзвярэй, на бабiнцы, чынiлася штосьцi незразумелае. Там брахалi i якаталi сабакi, сiпла лаялiся мужчыны, крычалi жанкi, i yвесь гэты гармiдар пакрываy немы лямант знадворку:

– А людцы мае добрыя, а што ж гэта робiцца-а?! – Гэта лямантавала старая Вазнячыха.

Ля yвахода заскавытаy сабака, хор на iмгненне ацiх, i айцец Антонi, зiрнуyшы y бок клiраса, сурова i yладна заспяваy:

«Прииде Тобою в мир Господь…»

І хор, ужо без ранейшай жарсцi, падхапiy велiкодную песню.

Пасля ютранi айцец Антонi доyга сядзеy, знясiлены, не даючы рады скiнуць святочнай рызы. Адзiнае, што ён здолеy зрабiць, гэта расчасаць свае пасiвелыя валасы – матухна называла iх «пэцаламi» – ды зняць з грудзiны цяжкi срэбны крыж. У галаве, як нi дзiyна, не было нiякiх думак. Галава злёгку кружылася ад бяссоння, i было yражанне, што цела пазбылася цяжару i пасмай ладаннага дыму паплыло y паветры. Праз паyгадзiны фанерныя, дзеля выгляду навешаныя дзверы адчынiлiся i y пакой зазiрнула матухна Пелагея.

– Ну што ты, далiбог. Госцi сабралiся, а цябе няма…

– Іду, – выдыхнуy айцец Антонi, але так i застаyся сядзець у нерухомасцi, неадрыyна пазiраючы на завiток жаyтлявых габлюшак.

– Тузiку лапу перабiлi… – матухна глянула на двор i, адказваючы на нечае вiтанне, хуткагаворкай прамовiла: – Сапраyды yваскрэс!

Айцец Антонi падняyся з крэсла:

– Хто перабiy?

– Сусед… Патрыкееy. Cтаяy ля царквы, падпiты… ну i шпурнуy палена.

– Прасiлi ж цябе… – плаксiва выдыхнуy айцец Антонi, i матухна незадаволена адказала:

– Загнала… i дзверы зачынiла… Дык вылезлi ж…

…Ля дзвярэй айца Антонiя пераняy Кузiк. Вiскнуyшы, ён лiслiвым катом падбiyся пад ногi i цiха брахнуy.

– Што, насваволiлi? Цяпер лашчышся?

Айцец Антонi нахiлiyся, каб патрэсцi Кузiка за гагавiцу, але нечакана выпрастаyся i пасуровеy з твару. Ад кучы цэглы, скачучы, як спутаны конь, шкандыбаy Тузiк. Задняя лапа ягоная была перабiтая y суставе i бездапаможна матлялася y паветры.

– Што ж ты, братка… – са шкадобай у голасе выдыхнуy святар, прысеyшы над кудлатым гаротнiкам, – бег мяне ратаваць? Эхэ-хэ-э…

Тузiк глядзеy на гаспадара вiльготнымi чорнымi вачыма, якiя раптам затуманiлiся i сталi падобныя на мацiцовыя гузiкi.

– У такi дзень… – прашаптаy святар, i твар ягоны злёгку прасвятлеy: на другiм канцы вулiцы, гудучы на пад’ёме, азваyся мiлiцэйскi «жыгуль».

…Кузiк хацеy адчынiць непадатныя веснiцы, але сiл не хапiла, i ён, стаyшы на лапы, прыслухаyся. Да вушэй далятаy толькi голас даiшнiка.

– Ну што вы, якi ветэрынар, калi y суставе перабiтая…

– Вы не хвалюйцеся. Шпокну y вуха – ён нiчога i не пачуе… Без лапы – якое жыццё… Ну, вядома, не тут… Адвязу y лес… У мяне i рыдлёyка y багажнiку…

Праз няшчыльна падагнаныя дошкi было бачна, як гаспадар парукаyся з Вазняком, хацеy было iзноy iсцi на цвiнтар, ды тут убачыy ля сваёй хаты матухну Пелагею. Жонка раскрылiла рукi, ляпнула iмi па сцёгнах. Жонка сердавала: у хату, на разговiны, прыйшлi госцi – бычкоyскi бацюхна, швагер з жонкаю, сын з нявесткай, а ён ходзiць немаведама дзе… І айцец Антонi, махнуyшы рукой, рушыy следам за «жыгулём».

Пасля разговiнаy айцец Антонi прылёг адпачыць i праспаy да вечара. Абудзiла яго бразганне посуду на кухнi i прытоенае жончына мармытанне.

– Розуму ж у сабак зусiм няма. Толькi яго пачуюць – кiдаюцца, як ашалелыя. Ну i тут кiнулiся. Вазнячыху перапудзiлi… заiкацца пачала. Ёй жа на yсяночнай млосна стала, дык вывелi… Сядзела, да сцяны прытулiyшыся, ды, кажуць, заснула… А тут… гэтыя… брэшуць, у царкву лезуць… Вазнячыха i загарлала з перапуду, папаyзла yздоyж сцяны. Карацей, i смех, i грэх… – матухна бразнула талеркамi i, звяртаючыся да нявесткi, прамовiла: – Бяры ручнiк – працiраць будзеш.

Пасля выпiтай чаркi балела галава, злёгку нудзiла, i айцец Антонi, пацёршы скронi, выйшаy на падворак.

На двары было цёпла i вiльготна. Падсветленае згасальным сонцам паветра ружавела, дрыжэла yваччу, i старая таполя, што стаяла пасярод двара i яшчэ yчора была панылай i голай, пакрылася зялёным вэлюмам. Айцец Антонi скасiy вочы i да храбусцення y суставах пацягнуyся.

– Любата! – вырвалася з грудзiны, i водгуллем воклiча святарскай душы стаyся глухi i няyцямны зык. Гэта выy на царкоyным цвiнтары самотны Кузiк. Айцец Антонi спахмурнеy, але тут жа страсянуy галавою.

«Што гэта я… пусцiy у душу грахоyную маркоту, калi душа павiнна весялiцца», – айцец Антонi падняy угору вочы, перахрысцiyся на ружовыя аблокi, i сэрца ягонае крануy лёгкi халадок – ад адчування, што калiсьцi, у iншым жыццi, ён пабачыць жывога Тузiка, i ягоны yлюбёнец тыцнецца яму y далонь халодным носам, а яшчэ падумаy, што пабачыць родную мацi i тую дзяyчыну, якую страшэнна кахаy i з-за якой ледзь не кiнуy семiнарыю, i, апанаваны такiмi думкамi, прачытаy – ад пачатку да канца – сваю yлюбёную Восьмую Песню. Гэта яна гучала y царкве, калi туды лезлi кудлатыя недарэкi.

«Всю низложив смерти державу Сын Твой, Дево, Своим воскресением, яко Бог Крепкий совознесе нас и обожи…»




Кава апоyначы


Рыгор Мiкалаевiч – малады, збольшага непiтушчы кандыдат навук – выбег з ваннага пакоя i, пакiдаючы на падлозе сляды мокрых ног, падбег да шафы. Высунуyшы шуфляду, дзе ляжала нiжняя бялiзна, ён выцягнуy адтуль трыкатажныя трусы фiрмы «Pumа», нацягнуy на жылiстыя клубы i заклапочана спахмурнеy: жоyтая пляма на трусах так i не адмылася. Памацаyшы пляму дрыготкiм пальцам, кандыдат скрывiyся i yжо без ранейшага iмпэту стаy насоyваць праз галаву выхадную кашулю. У галаве тым часам вiравалi лiчбы: сорак тысяч трэба будзе аддаць за шампан, пяцьдзясят тысяч за ружы, яшчэ дванаццаць тысяч «пацягнуць» новыя шкарпэткi: старыя yсе скрозь прадзерлiся. Агулам – сто дзве тысячы.

Як для яго – вялiкiя грошы.

– У-ф-ф! – выдыхнуy Рыгор i тут жа застыy, зачараваны. Яму yявiлiся важкiя дзявочыя грудзi, прымроiлiся гладкiя, шырока рассунутыя каленi, вуха крануy гарачы Зiнчын шэпт, i кандыдат, забыyшыся на грошы, захоплена пацёр спацелыя далонi.

Рыгор быy старым кавалерам i yжо не першы год марыy аб жанiцьбе. Знайсцi y сталым веку годную жонку наогул цяжка, а тут яшчэ прыродная сцiпласць, няyпэyненасць у сабе, малыя заробкi… Карацей, злядашчаy Рыгор без жонкi. І вось, акурат сёння, з халасцяцкай слязiнай у сэрцы, сустракаy кандыдат сваё трыццацiгоддзе. Адранку – была такая iнстытуцкая завядзёнка – прынёс на кафедру пару пляшак вiна, кiло памаранчаy, яшчэ нейкя закусь i, у час сяброyскай бяседы, пачуy ад калег шмат добрых слоy на свой адрас. «Адно кепска, Рыгор Мiкалаевiч, – выгукнула пры канцы застолля загадчыца кафедры Еyдакея Ферапонтаyна, – не маеш ты спадарожнiцы жыцця». Распалавiнiyшы памаранчу, загадчыца выцерла рукi аб насоyку i жартам прамовiла: «А вунь, Зiначка Якунiна… чым не пара? Маладая, энергiчная… кандыдацкую пiша…»

Пасля такiх словаy Зiначка Якунiна густа пачырванела i абдарыла Рыгора Мiкалаевiча шматабяцальнай усмешкай.

Гэтая самая Зiначка працавала на суседняй кафедры i патрапiла на застолле выпадкова – прынесла нейкiя паперы i, вядома ж, мусiла выпiць за здароyе юбiляра. Дагэтуль Рыгор не звяртаy на Зiначку анiякай увагi: была яна на пяць гадоy старэйшай, на два пальцы вышэйшай i нос мела кiрпаты. Але тут штосьцi зварухнулася пад сэрцам, i юбiляр, паправiyшы скасабочаны гальштук, убачыy, што Зiначка Якунiна прывабная жанчына i да таго ж – пра гэта яму гучным шэптам паведамiла Еyдакея Ферапонтаyна – мае yласную двухпакаёвую кватэру.

Пасля бяседы Рыгор праводзiy Зiначку дахаты. Яны iшлi па шумных вулiцах, бязладна гаманiлi, i з кожным крокам у душы Рыгоравай расло, убiралася y сiлу пачуццё хмельнай радасцi з дамешкам восеньскага суму. Сум навявала бязважкая павучынка, што трымцела y валасах спадарожнiцы. Павучынка спрабавала зляцець у свой недалёкi вырай, але здолела гэта зрабiць толькi на парозе Зiнчынага дом. Рыгор зняy яе, пусцiy па ветры, i Зiначка, ачараваная такiм абыходжаннем, ледзь чутна пралепятала: «Дык, можа, зойдзем да мяне? Пачастую вас кавай…»

Прапанова прагучала знянацку, i y Рыгора ад нечаканасцi нават закружылася галава. «Трусы падзертыя… памыцца трэба… кветку якую yзяць…» – завiравалi y галаве бязладныя думкi, i кандыдат, пералiчыyшы квадраты вокнаy у Зiнчыным пад’ездзе, у сваю чаргу шапялява прамармытаy: «А можна… увечары?»

Жанчына з радасцю кiyнула, i яны развiталiся на доyгiя дзве гадзiны.

А дзявятай вечара, пад гукi музычнай застаyкi тэлепраграмы «Панарама» – у адной з кватэраy тэлевiзар працаваy на поyную гучнасць, – кандыдат увайшоy у прыцемны пад’езд, падняyся на другi паверх i застыy перад бранiраванымi дзвярыма. Перакiнуyшы з левай рукi y правую букет жоyтых ружаy (хацеy узяць чырвоных, ды не было y продажы), Рыгор з шумам перавёy дых, памкнуyся нацiснуць гузiк званка, ды дзверы з рыпам адчынiлiся i на парозе паyстала гаспадыня кватэры. Была яна y белай празрыстай сукенцы i з чырвоным бантам у валасах.

– А вось i мы! – гукнуy кандыдат, злавiyшы вокам смочкi грудзей, што прабiвалiся праз сукенку, i элегантным рухам – дзвюма рукамi – перадаy даме кветкi.

– Ой, Рыгор Мiкалаевiч… ну навошта такiя выдаткi? – з iнтанацыяй лёгкай панiкi прамовiла жанчына, прыцiснула да твару бутоны i, увабраyшы носам паветра, прашаптала: – Божухна, якi пах!

Рыгор Мiкалаевiч пераступiy парог, другiм разам перавёy дых i толькi тады згадаy, што прыйшоy на спатканне y туфлях на босую нагу. Шкарпэткi ён набыy па дарозе, ды забыyся нацягнуць, i цяпер застыy ля дзвярэй, чакаючы, калi гаспадыня сыдзе з калiдора. Тая, аднак, не сыходзiла.

– Ну што ж вы, Рыгор Мiкалаевiч, не саромейцеся. Будзьце як дома. Вось вам тапкi, – гаспадыня кватэры нагнулася, яшчэ раз прашаптала: – Якi пах! – падсунула да Рыгоравых ног мяккiя жаночыя тэпцi.

Госць муляyся ля yвахода, i гаспадыня, па-свойму зразумеyшы сiтуацыю, адчынiла прыбiральню…

«Лажануyся», – падумаy Рыгор, нацягваючы шкарпэткi i, каб пераканаць гаспадыню, што яго прыперла yсяго толькi па малой патрэбе, спусцiy ваду i выслiзнуy з прыбiральнi.

– Калi б вы ведалi – як я люблю жоyтыя ружы! – Зiначка завiхалася недзе y кухнi, i Рыгор, дастаyшы з полiэтыленавай торбы бутэльку шампану, агледзеyся. Пасярод пакоя стаяy сервiраваны на дзве персоны стол. На стале гарэлi васкоyкi, i палахлiвыя вогнiкi цьмяна блiскалi на металёвым цэптэраyскiм посудзе, на ножках высокiх фужэраy, на баку пузатай бутэлькi. «Cаmus» – мiльганулi yваччу залацiстыя лiтары, i Рыгор, уздыхнуyшы, прысуседзiy да пляшкi дарагога французскага каньяку бутэльку таннага айчыннага шампану.

Наступнай хвiлiнай госць з юрлiвай асалодай назiраy, як гаспадыня yкараноyвала стол букетам апырсканых вадою ружаy. Пад сукенкай Зiнчынай былi толькi ажурныя трусiкi, i Рыгор, пабачыyшы гэта, няyлоyным рухам правёy рукой па тым месцы, дзе паyставаy з небыцця апрэлы дручок.

Ад выпiтага кружылася галава i злёгку зыбалася падлога.

– Еyдакея Ферапонтаyна шмат пра вас казала, – гаспадыня кватэры каторым ужо разам наблiзiла твар да ружаy.

– А што канкрэтна? – госць у сваю чаргу паднёс да носа фужэр, удыхнуy шакаладны пах каньяку.

Замест адказу жанчына апусцiла вочы, прыкусiла нiжнюю губу, i Рыгор зразумеy, што Зiначка забегла сёння на кафедру не выпадкова.

Госць, з адчуваннем лёгкай перавагi (сам ён абаранiyся яшчэ пазалетась), змянiy тэму гаворкi:

– Ну, а як кандыдацкая?

– Засталося стылiстыку паправiць… – адказала Зiначка, i Рыгор падскочыy у крэсле.

– Стылiстыку? Ды я яе yжо траiм правiy! – кандыдат памкнуyся зараз жа yзяцца за справу, але гаспадыня яго спынiла.

– Ну што вы, Рыгор Мiкалаевiч… у нас яшчэ будзе час… – жанчына папоyнiла ягоны келiх, – цi не так?

Полымя yсiх трох свечак гайданулася, твар гаспадынi дзiyным чынам засвяцiyся знутры, i душу Рыгораву працяy нервовы халадок.

– Зiначка… у нас наперадзе цэлае… – ён не дагаварыy: захлынуyся ад хмельнага шчасця, якое аж па край напоyнiла грудзiну.

Рухавыя вогнiкi свечак мiльганулi y жаночых вачах, i Зiначка падхапiлася на ногi. Яна вiдавочна хацела адцягнуць, затрымаць хвiлiну галавакружных прызнанняy.

– А вы памятаеце, Рыгор Мiкалаевiч, дзеля чаго я вас запрасiла?

Рыгор Мiкалаевiч п’янавата таргануy плячыма.

– Хацела пачаставаць каваю. Ды не паспела змалоць, – гаспадыня выйшла на кухню i yжо адтуль казала госцю, – так што закасвайце рукавы. Цэлы пачак сёння купiла.

Госць кульнуy дзеля смеласцi фужэр каньяку, кiнуy у рот скрылёк цытрыны i таксама падаyся на кухню.

Зiначка сядзела на кукiшках i поркалася y кухонным буфеце.

– Кавамолка, праyда, дапатопная. Яшчэ ад прадзеда засталася, – Зiнчын задок напята пукацiyся, i Рыгор, аблашчыyшы вачыма спакуслiвую лагчынку, што падзяляла яго на дзве палавiны, аж застагнаy ад юрлiвай змогi. – Каб пачак змалоць, трэба круцiць цэлыя суткi.

Кавамолка была i сапраyды дапатопная. Шэрая, з рэшткамi лаку, яна нагадвала мiнiяцюрную катрынку, i, здавалася, крутнi выгiнастую корбу – i кавамолка абзавецца зыкамi. Рыгор агледзеy млынок з усiх бакоy i на прыбiтай спадыспаду блямбе разабраy зацёрты надпiс: «Заводъ “Везувiй”. 1904 годъ».

Гаспадыня засыпала y кавамолку жменю пахкiх зярнят, i госць з шалёным iмпэтам крутнуy корбу.

– Не так шпарка, Рыгор Мiкалаевiч. Круцiць трэба паволi, каб зерне паспявала патрапiць у жорны.

Рыгор запаволiy хуткасць, i першыя зярняты з лёгкiм храбусценнем перацёрлiся на млiва. Гукi гэтыя лагодзiлi слых. І наогул, малоць каву на старажытным млынку было надзвычай прыемным заняткам, i калi хвiлiн праз пяць гаспадыня зайшла y кухню, госць адказаy ёй белазубай, па-дзiцячы наiyнай усмешкай.

У гэтым была нейкая зачараванасць, нейкае насланнё. Рыгор круцiy корбу, i разам з корбай круцiлiся кухонныя сцены, газавая плiта, насценны гадзiннiк, двухкамерная лядоyня «Ака», i yвесь свет раскручваyся навокал, i кружэнне гэтае спынiлася толькi тады, калi за спiнай бразнулi дзверы i хтосьцi голасна вымавiy ягонае iмя.

Гэта была Зiначка: яна з нецярплiвасцю ляпала па далонi донцам меднай туркi.

– Зiначка… яшчэ крыху, – малiтоyна прашаптаy Рыгор i, звёyшы вочы да пераносся, са здзiyленнем адзначыy, што паспеy змалоць толькi жменьку кававага зерня.

Каб не разагнаць, не расплюхаць неасцярожным рухам зачаравання, Рыгор заплюшчыy вочы i шчасна yсмiхнуyся. Ён вырашыy змалоць увесь пачак.

– Рыгор Мiкалаевiч… вы паyтары гадзiны круцiце… мне заyтра на працу, – пачулася над вухам, але гэтым разам Рыгор нават не азiрнуyся. Прыкусiyшы губу, ён малоy каву, i выгiнастая корба y той момант рабiла 1560-ы абарот.

Потым гаспадыня яшчэ пару разоy заходзiла y кухню. Змучаным голасам казала, што y яе хворае сэрца, што ёй трэба класцiся спаць, тэлефанавала – Рыгор чуy краем вуха – Еyдакеi Ферапонтаyне, нарэшце сунялася, i y Рыгора застракатала yваччу. Зярняты ператварылiся y прусакоy, заварушылiся перад носам; госць страсянуy галавой, i y гэты момант млынок вырваyся з рук i важка абрынуyся на галаву. Адзiнае, што госць паспеy заyважыць, гэта металёвую корбу, якая, мiльгануyшы перад носам, гучна ляснулася y насценны гадзiннiк.

Стрэлкi гадзiннiка застылi на лiчбе «12», кухонныя сцены спынiлi кругабег, пагрозлiва атачыyшы Рыгора з усiх чатырох бакоy. Сусвет перастаy круцiцца вакол Палярнай зоркi, замёр на iмгненне, i за каршэнь Рыгораy струменьчыкам пасыпалася кававае млiва.

Хвiлiну ён сядзеy, утулiyшы галаву y плечы, потым асцярожна, з утуленай у плечы галавой, устаy i, як той самнамбул – выставiyшы наперад рукi – рушыy да дзвярэй.

У суседнiм пакоi здушана плакала Зiначка.

– Вар’ятка, – вырвалася з Рыгоравай душы, калi ён выходзiy з кватэры.

Дыхнуyшы прахалоды, кандыдат памацаy пабiтую макаyку, выцягнуy са штаноy край кашулi, спрабуючы вытрусiць кававае млiва, але яно прыстала да потнага карка i раздражняла нервы. Раздражнялi i туфлi, якiя раптам пачалi цiснуць. Кандыдат памкнуyся зняць iх i закiнуць у прыдарожныя кусты, ды yгледзеy, што насунуy не на тую нагу. Ён сагнуyся, тузануy непадатны шнурок, i на мысок стаптанай туфлi адна за адной упалi дзве скупыя халасцяцкiя слязiны.




Палёты праз цэнтр Зямлi


А. М.

Кто же они, эти загадочные «жуки», имеющие такую фантастическую популярность? – спросит читатель. Увы, это всего-навсего английский эстрадный ансамбль «Битлз» (жуки), состоящий из четырёх человек… Трое с гитарами, один ударник – и все четверо… чуть было не сказал – поют! Трудно себе даже представить, какие звуки издают эти люди под собственный аккомпанемент, какое содержание в этих опусах.

…Бедные, наивные «жуки»! Вы, наверно, твёрдо уверены, что всё это – слава, бешеные деньги, рёв и визг поклонников, визиты к королям – всё это навсегда и по заслугам. Но готов биться об заклад, что протянете вы ещё год-полтора, а потом появятся молодые люди с ещё более дурацкими причёсками и дикими голосами, и всё кончится!..

    Никита Богословский. Из жизни «пчёл» и навозных «жуков» («Литературная газета», 1964 г.)

Сонца паволi, як бы з неахвотаю кранаецца шторы, i y квадраце святла паyстае Юркава постаць. Братан з шумам перагортвае старонку.

– «Для плазмасвiдара з паветрана-вiхравой стабiлiзацыяй дугi i паветраным ахаладжэннем хуткасць свiдравання y грана… ээ… у грана-ды-я-рытах сягае чатырох з паловаю метраy у гадзiну пры дыяметры свiдравiны да 130 мiлiметраy», – уголас мармыча братан i соладка пазяхае.

Юрка вучыцца на чацвёртым курсе iнстытута. Заyтра y яго залiк па новых метадах свiдравання. Стрэлкi гадзiннiка, якi вiсiць над Юркавым сталом, паказваюць палову на адзiнаццатую, i з галавы маёй яшчэ не выпетрылiся рэшткi сну, у якiм я прабiраyся бясконцай пячорай да цэнтра Зямлi.

– Юр, – гукаю я, масiруючы далонямi заспаныя вочы.

– Ну, – адгукаецца брат.

– Ты там пра свiдраванне вучыш?

– Ну.

– А што, калi прасвiдраваць Зямлю наскрозь?

– Паспрабуй, – муркае Юрка, не адрываючы вачэй ад падручнiка. – Свiдар у зубы, барабан на шыю.

Я закiдваю рукi за патылiцу i малюю y свядомасцi пракапаную праз цэнтр Зямлi шахту. А калi y яе скочыць? Вылецiш на амерыканскiм баку, прычым наперад нагамi. Вось бы здзiвiлiся амерыканцы! Цiсну далонi да павек i yяyляю, як з ямiны – там, на другiм баку зямной кулi – вылятае русiчка Марковiч. Расхлiстаная, з задзёртай спаднiцай, i штосьцi гарлае амерыканцам. Ды не… не штосьцi, а сваю yлюбёную фразу: «Ізноy забалбаталi сваiмi язычышчамi паганымi!» Можна падумаць, амерыканцы яе зразумеюць. А можа, вылятаючы з ямiны, загадае iншаземцам падкрэслiць дзейнiк адной рысай, а выказнiк дзвюма?

– Юр…

Брат адрываецца ад падручнiка, незадаволена крывiцца.

– А калi скокнуць?…

– Куды?

– У шахту… праз цэнтр Зямлi пракапаную.

– Ужо пракапаy? – Юрка адкiдваецца на спiнку крэсла, спружна, да храбусцення y суставах пацягваецца.

– А калi пракапаю i скокну… я што – вылечу на амерыканскiм баку наперад нагамi?

– Ты yвогуле yяyляеш – пра што гаворка? Дыяметр зямной кулi 12 тысяч кэмэ. А самая глыбокая… нават не шахта, а свiдравiна не перавышае васьмi кiламетраy. Прабiць такую шахту – усё адно што змянiць вось вярчэння Галактыкi.

– А калi yсё ж такi скокнуць?

– Да Амерыкi, Лёня, у любым выпадку не даляцiш. Згарыш сiнiм агнём.

Я таксама пацягваюся i з думкай, што брат начыста пазбаyлены фантазii, вылажу з-пад коyдры. Голая пятка натыкаецца на разгорнутую кнiжку. «Вандроyка да цэнтра Зямлi» Жуля Верна. Класная кнiжка! Чытаy учора да самай ночы, аж пакуль мацi не прыйшла ды не выключыла святло.

Замест цёплай вады y кране глухое сiпенне. Даводзiцца плюснуць на твар халадзёнкi.

– Мыешся, як той Маркiз, адной лапай, – кажа братан, iдучы y кухню.

У кухнi пахне гарачымi сардэлькамi: мацi yчора адстаяла чаргу i yзяла пару кiло. Юрка абдзiрае сардэльку, кiдае скурку Маркiзу, i кот, падчапiyшы яе кiпцюром, падкiдвае yгору. Для ката скурка задужа гарачая.

Сядаю за стол, моyчкi гляджу на брата. Юрка злёгку змарнеy. Нават мяшкi з’явiлiся пад вачыма. Дзiва што! Учора (дакладней, ужо сёння) прыцёгся дахаты а другой гадзiне ночы, а як развiднела – пiхнуy нос у падручнiк.

– Пакуль ты дрыхнуy, я i сардэлькi зварыy, i гарбату запарыy, – ратуючыся ад пякельнай гарчыцы, Юрка хапае ротам паветра. – Еш, а то стынуць.

Мне чамусьцi зусiм не хочацца есцi.

– А што, у цэнтры Зямлi вялiкая тэмпература?

– Не менш як пяць тысяч па Цэльсiю, – Юрка налiвае шклянку моцнай гарбаты. – Але ты да цэнтра не даляцiш. Згарыш ад кантакту з паветрам. Я yжо не кажу пра перагрузкi. Зрэшты, да перагрузкi, спадзяюся, справа не дойдзе: ужо на першай сотнi метраy цябе пачне бiць аб сценкi.

Гарчыца i сапраyды пякучая. Аж духi займае. Кот Маркiз нават выбег з кухнi. Калiсьцi Юрка мазануy яму пад хвост, дык цяпер небарака нават паху гарчычнага не трывае.

Дзiyна, аднак… Чалавек можа згарэць ад кантакту з паветрам. А калi паветра адпампаваць?

З калiдора далятае здушаны голас Мiшкi Зыля:

– Лёнь, выходзiм!

У калiдоры, у нiшы, вiсiць электралiчыльнiк, такi ж лiчыльнiк вiсiць у суседскай кватэры, i калi сусед у нiшу крыкне, голас чутны нават на кухнi.

Толькi цяпер згадваю, што сёння y нас, аб адзiнаццатай гадзiне, пiянерскi сход, i, на хаду жуючы неаблупленую сардэльку, бягу апранацца.

Мiшка чакае мяне на лесвiчнай пляцоyцы, з нецярплiвасцю стукаючы каленам па партфелi.

– Кнiжку тваю да ночы чытаy, таму i праспаy, – мармычу, збягаючы па прыступках.

– «Прыгоды капiтана Гатэраса» чытаy цi «Вандроyку да цэнтра Зямлi»? – Мiшка абганяе мяне, з’язджаючы на азадку па парэнчы.

– «Вандроyку». На самым цiкавым месцы спынiyся: калi Аксель заблудзiy у цёмным лабiрынце. Мацi святло выключыла, а так бы яшчэ yчора дачытаy.

У Мiшкi y хаце поyны збор твораy Жуля Верна. Усе дванаццаць, шызага колеру тамоy стаяць на палiцы.

Мы выходзiм з пад’езда, мружымся на сонца.

– Во жылi людзi… на паветраных балонах лёталi, на Паyночны полюс вандравалi. Ты вось, напрыклад, куды б хацеy з’ездзiць? – пытаецца Мiшка.

– У Вентспiлс, да бацькi, – адказваю пасля кароткага роздуму.

– Вось яшчэ вандроyка. Сеy у цягнiк – i там. А я кажу пра сапраyднае вандраванне. Куды-небудзь на край свету.

Сонца адбiрае вочы, i я нацягваю на бровы брылёк кепуркi.

– У Амерыку мару злятаць… праз цэнтр Зямлi. Мiшка на iмгненне спыняецца:

– Як гэта?

– А вось так: пракопваем праз цэнтр Зямлi скразную шахту, скочым у яе i вылятаем на тым баку, у Амерыцы.

Сябрук шморгае носам – ёсць у яго такая звычка, – азадачана чухае скронь.

– Разганяцца, вiдаць, будзеш толькi да цэнтра Зямлi, а потым хуткасць будзе згасаць, – Мiшка мружыцца на сонца, голасна чхае. – Думаю, метраy сто не даляцiш. Назад абрынешся. Уяyляю, як русiчка Марковiч, не даляцеyшы ста метраy да краю ямы, ляцiць назад у чорную пройму, i стоена yздыхаю. А калi выкапаць у тым месцы катлаван? І калi русiчка падляцiць – схапiць яе за лыткi!

Нiнэль Іванаyна Марковiч – мой галоyны школьны вораг. Другую чвэрць запар ставiць трайбаны. Кажа: анiводнага правiла не ведаеш. А я, мiж iншым, дыктанты на чацвёркi пiшу.

Звычайна дарогу ад школы дадому адольваем за шэсць хвiлiн. У Мiшкi на руцэ гадзiннiк, i ён любiць, выходзячы з пад’езда, засякаць час. У нашым 5-м «А» гадзiннiк ёсць толькi y яго ды y маёй суседкi па парце Галкi Патрыкеевай. Дзесьцi прыканцы yрока толькi i чутны шэпт: «Мiш, колькi засталося?» А мне i шаптаць не даводзiцца. Бяру суседку за руку, падцягваю рукаво i гляджу – колькi там нацiкала. І, што дзiyна, суседцы гэта падабаецца. Галка, дарэчы, законная дзеyка. Як i Мiшка, вучыцца на адны пяцёркi i часцяком дае спiсаць хатнiя заданнi.

Мы яшчэ толькi на сярэдзiне дарогi – пераходзiм бульвар, – а yжо звiнiць званок на перапынак, i школьны будынак – гэта чутна нават тут, на бульвары, дрыжыць ад галасу i тупанiны. Клас наш займаецца y другую змену, таму Чыпалiна – так мы называем старшую пiянерважатую – дадумалася збiраць савет дружыны перад заняткамi. Нас з Мiшкам ад гэтых сходак цягне на ванiты. Але мусiм на iх хадзiць, бо Мiшка старшыня савета атрада, а я звеннявы i, да таго ж, адказны за збор металалому.

Пакуль дайшлi да школы, пакуль прабiралiся праз гаманкi натоyп першакласнiкаy, пакуль узбягалi на чацвёрты паверх, пасяджэнне савета yжо пачалося, i y пройме дзвярэй пiянерскага пакоя нас сустрэy роблена-саладжавы голас Чыпалiны:

– Ёсць такiя грызуны – суркi. Яны паспаць любяць.

Усе глядзяць у наш бок, задаволена пасмiхаюцца, а старшыня савета дружыны – круглатварая, спрэс абсыпаная рабацiннем васьмiкласнiца Ждановiч – лiслiва пырскае y далонь.

– Сама ты грызунiха, – шапоча Мiшка, i мы сядаем на вольныя крэслы.

Пiянерважатую завуць Святлана Іванаyна, але yсе скрозь, нават настаyнiкi, завуць яе Чыпалiнай. Мянушку Святлана Іванаyна атрымала пасля таго, як зрабiла аднойчы мадняцкую прычоску: сабрала свае караткаватыя, нявызначанага колеру валасы y пучок ды завязала на макаyцы.

– Дык вось, паyтару для тых, хто не чуy… – пiянерважатая yжо сур’ёзнымi вачыма зыркае на Мiшку. – На мiнулым тыднi дадзены старт патрыятычнай iнiцыятыве: сабраць металалом для зборкi дзесяцi магiстральных цеплавозаy. Як вы разумееце, наша пiянерская арганiзацыя павiнна самым актыyным чынам уключыцца y гэтую справу. Я yчора yвечары пайшла да майстэрань i паглядзела – колькi там сабрана металалому. Самая маленькая кучка, таварышы, у 5-га «А»! Мiша Зыль… – у голасе пiянерважатай з’явiлiся трывожная ноткi, – адказвай: чаму так мала сабралi?

Мiшка панурвае вочы, вушы ягоныя пунсавеюць.

– Больш было, ды старшакласнiкi на свае кучы перацягнулi, – гугнявiць Мiшка i па старой звычцы шморгае носам.

Чыпалiна круцiць галавой.

– Мы yвечары разам пойдзем i паглядзiм – што y цябе там перацягнулi.

За спiнай маёю сядзяць, выставiyшы голыя каленкi, дзве рудавалосыя сямiкласнiцы. Яны yвесь час аб нечым шэпчуцца, i я мiжволi наструньваю слых.

– Ленка з 8-га «А» бачыла. Выходзiлi, кажа, з Карпавiчам са спартзалы, а y Марковiч ззаду спаднiца да трусоy задзёртая… Не паспела паправiць.

Пiянерважатая цягне yбок галаву, выглядаючы гаманкую сямiкласнiцу.

– Матрунчык… ты ж у нас адказная за збор металалому. Ты ж мусiш запiсваць тое, пра што мы гаворым. А ты з Цвiцiнскай балбочаш.

Палкi шэпт за спiнай ацiхае, i я не магу даyмецца, чаму y русiчкi задзерлася спаднiца. Цi не на канат узлазiла, а потым спускалася?

Пасля заняткаy, убiyшыся y хату, адразу ж хапаю том Жуля Верна i кладуся на канапу, пiхнуyшы пад галаву падушку. Мацi надоечы патушыла святло якраз у той момант, калi герой аповеду Аксель згубiyся y падземным лабiрынце, – i перад тым, як чытаць далей, перабiраю старонкi, каб пераканацца, што герой не загiнуy у падземных лёхах.

Аксель, на шчасце, знайшоy у цемры сваiх спадарожнiкаy; удзельнiкi экспедыцыi вылезлi з вузкага лабiрынта на шырокi прасцяг, i перад iмi зашумела хвалямi падземнае мора. Прачытаyшы з дзясятак старонак, адчайна пазяхаю. Так класна yсё пачыналася: цыдулка з тайнапiсам, тарфяныя балоты Ісландыi, жарало патухлага вулкана, спуск у падземны лабiрынт… Цiкава, а калi б хто прапанаваy Жулю Верну напiсаць аповед пра палёты праз цэнтр Зямлi? Ухапiyся б ён за гэту iдэю? Праyда, адразу б узнiкла пытанне: як пракапаць такi тунэль? Тут нiякай фантазii не хопiць. Ды Жуль Верн бы выкруцiyся. Згадаy якi старажытны манускрыпт, дзе напiсана, што Зямля ад часу стварэння навылёт працятая, i што адзiн выхад знаходзiцца на Паyночным полюсе, а другi – на Паyднёвым. На поyднi свiдравiны не вiдаць, бо лёдам пакрытая, а на поyначы Ледавiтым акiянам прыхаваная. Так што прыкладна на сарака старонках героi будуць дабiрацца да Паyднёвага полюса, потым пачнуць расчышчаць лёд. Цi тоyсты ён там, дарэчы? А як расчысцяць, дык тут i вада папрэ з Ледавiтага акiяна. У нас аднойчы y школьным двары пасля залевы таксама вада перла. З каналiзацыйнага люка. Уся школа прылiпла тады да вокнаy. А можа, вада да Антарктыды i не дойдзе, спынiцца недзе пасярэдзiне? Так што, як скочыш у шахту, спачатку разагрэешся, а потым у халодную ваду бухнешся.

У калiдоры рыпаюць дзверы. Гэта Юрка вярнуyся з iнстытута. Нi слова не сказаyшы, брат кiдае y кут тэчку з тубусам.

– Ты што, нiчога не еy? – гукае братан праз хвiлю, бразнуyшы на кухнi накрыyкай рандолi.

– Юр! А калi пракапаць шахту…

– Праз цэнтр Зямлi? – Юрка сёрбае дзеля спробы халодны суп.

Я вытрымлiваю паyзу.

– Ну, так… i адзiн канец выйдзе на мора. Вада што, папрэ на другi бок?

– Папрэ, толькi не наперад, а назад, – Юрка чыркае запалкай. – Ужо y мацерыковай корцы тэмпература сягае сямiсот градусаy, таму…

– Таму yтворыцца вялiзны гейзер? – перабiваю я, адарваyшы галаву ад падушкi.

Юрка маyчыць, збiраючыся з думкамi, а потым, ужо незадаволена, азываецца:

– Ды адчапiся ты, далiбог… дай паесцi.

Не, з Юркi пiсьменнiка не атрымаецца. Анi калiва фантазii. Цiкава, цi зменiцца клiмат у Антарктыдзе, калi з дзiркi шугане гарачая пара?

У кухнi сквiрчаць яйкi на патэльнi, i Юрка загадна крычыць:

– Есцi iдзi! Два разы клiкаць не буду.

«Вандроyку да цэнтра Зямлi» дачытваю познiм вечарам, у пасцелi. А дачытаyшы, кладу кнiжку на грудзiну, летуценна паглядаю на столь i чую сцiшаны воклiч:

– Лёнь…

Гэта Мiшка гукае y нiшу электралiчыльнiка. Выходжу y майцы i трусах на лесвiчную пляцоyку.

– Слухай, ты можаш збегчы з дому на гадзiнку? – сябар, мяркуючы па голасе, прыкметна хвалюецца.

– Магу… калi мацi не прачнецца. А што такое?

– Знайшоy месца, дзе металалому на дзесяць цеплавозаy.

…Вакол ужо сапраyдная ноч, i вецер, якi знянацку yсхадзiyся, зацята шумiць у шатах разложыстых хвояy. Хвоi стаяць пасярод могiлак, падпiраючы вершалiнамi цёмнае неба. На сэрцы трывожна. Вiдаць, такi ж настрой быy у жульвернаyскiх герояy, калi яны спускалiся y цэнтр Зямлi.

Мiшка тыцкае мяне y бок, кiвае на кучу смецця. Да кучы прыхiленая жалезная, аблытаная жалобнымi стужкамi агароджа.

– Усё ж такi няёмка… з могiлак цягнуць, – кажу я сябру, але Мiшка рашуча хапаецца за жалезныя пруты:

– Яшчэ адзiн Маа Цзэ-бздун. Агароджу на сметнiк выкiнулi, значыць, яна нiкому не патрэбная.

З натужлiвым крэканнем выцягваем агароджу са смецця. Да школы iдзём дварамi. Добра яшчэ, што час познi i на вулцы няма мiнакоy. За yсю дарогу толькi аднаго дзядзьку i сустрэлi. Дый той быy упiты i йшоy хiстаючыся.

Металалом, невялiкiмi грудамi, ляжыць на пазаддзi школьнага двара, поруч з майстэрнямi. Наш грудок зусiм маленькi: колькi пакарабачаных труб, iржавая рысора ды бляшаныя начоyкi, на дне якiх крэйдай напiсана: 5 «А». Ускiдваем металёвую гаргару на грудок, абiваем далонi.

– Пайшлi, яшчэ чаго пашукаем, – кажа Мiшка. Вяртацца на могiлкi няма ахвоты. Я зацкавана гляджу на Мiшкаву спiну, i толькi калi сябрук азiраецца, шаргатлiвай хадою iду следам.

…Наваколле i без таго апанаваy змрок, а тут, пад шатамi векавых хвояy, пануе сапраyдная цемра. Над галавою злавесна каркае варона, i я спалохана здрыгаюся.

– Што, перапудзiyся? – пытаецца Мiшка, спрабуючы пасмiхнуцца. Сябрук i сам, вiдаць, перапужаyся, бо yсмешка ягоная нежывая i насцярожлiвая.

На шчасце, далёка не йдзём. Якраз на yскрайку ляжыць, вывернуты з магiлы, металёвы, звараны з тоyстай трубы крыж. Удвох падхоплiваем яго, выцягваем на дарогу. Крыж i без таго цяжкi, а тут яшчэ да нiжняга канца прыстала бетонная камлыжына. Яна барануе зямлю, не дае разагнацца. Цягнуць крыж дварамi, па yтравелых сцяжынах, не выпадае, таму шыбуем напрасткi, па асфальтавым ходнiку.

Нябачная y цемры варона – цi не тая, што пужала нас на могiлках, ляцiць над нашымi галовамi, картава гарлае, i нейкая цётухна y чорным палiтоне, якая шыбуе насустрач, адскоквае yбок i хрысцiцца.

Цягнем крыж за будынак школьнай спартзалы, ставiм старчма, збiраемся перавесцi дух, ды тут надараецца неверагоднае: з заднiх дзвярэй спартзалы, што заyсёды стаяць замкнёныя, выходзiць русiчка Марковiч. Пакуль яна папраyляе валасы на галаве i абiвае спаднiцу, мы цiхенька, каб не нарабiць груку, кладзем крыж на асфальт, мерымся сiгануць у кусты – i чуем зычны голас:

– Зыль! Каролiк!

Следам за русiчкай з дзвярэй – асцярожнай ступою i азiраючыся – выходзiць настаyнiк фiзкультуры Мiхал Карпавiч.

– А што ж гэта робiцца?! – не сваiм голасам войкае русiчка. – Мiша… э-ээ… Мiхал Карпавiч. Зiрнi на сваiх выхаванцаy! Вывернулi з магiлы крыж i цягнуць у школу! Зараз жа цягнiце назад!

– Нiнэль Іванаyна, можна крыху цiшэй? – Выцершы насоyкай упацелы лоб, Мiхал Карпавiч iдзе да нас, падхоплiвае крыж, цягне да блiжэйшых кустоy. – Адзiн прыперлi цi некалькi?

– Адзiн! – выдыхаем мы з Мiшкам i разам паглядаем спадылба на русiчку. Тая таксама злёгку yпацелая, i y валасы yбiyся кавалак шэрай ваты. Няйначай, кулялася на лiхенькiх школьных матах.

– Так… заyтра а восьмай гадзiне чакаю вас ля дырэктарскага кабiнета, – русiчка змахвае вату з валасоy.

– Ды хлопцы металалом збiраюць. Ну, крыху перастаралiся. Цi варта шум уздымаць?..

– Мiхал Карпавiч… я вас папрашу, – перарывае калегу русiчка, а Мiшка Зыль, шморгнуyшы носам, заyважае: – Мы y другую змену вучымся.

– Паyтараю: а восьмай гадзiне прыйсцi да дырэктара! Русiчка рашуча паварочваецца, цокае па асфальце туфлямi-лодачкамi. Мiхал Карпавiч яшчэ iмгненне стаiць нерухома, а потым, пацёршы няголеную шчаку, нясмелым крокам рушыць следам.

Наступнай ранiцы мы стаiм з Мiшкам насупраць дырэктарскага кабiнета: глядзiм на падлогу, стоена yздыхаем.

– Што, салагi, дастукалiся? – гукаюць хлопцы-старшакласнiкi, якiя гаманкой чарадой праходзяць мiма.

А восьмай гадзiне гучыць званок, i няyцямны гул ды лямант, якiмi поyняцца калiдоры, паволi ацiхаюць. Дзесьцi на доле яшчэ тупаюць, голасна смяюцца, потым бразгаюць дзвярыма, i yсё змаyкае.

Я апускаюся на каленi, прыпадаю вухам да замочнай шчылiны. Чутны толькi асобныя фразы.

– Наталля Леанiдаyна, я сапраyды заклiкала збiраць металалом. Але ж пры гэтым не заклiкала выкарчоyваць крыжы з магiлаy, – сакоча Чыпалiна.

На лесвiцы чуюцца нечыя крокi, i мы адскокваем ад дзвярэй. Па калiдоры, спiнай да нас, тупае школьная прыбiральшчыца з вядром i швабрай у руках, i я iзноy прыпадаю да шчылiны.

Гэтым разам прамаyляе дырэктарка:

– Думаю, у гэтым ёсць i наша вiна. Бо мы, педагогi, не прышчапiлi вучням… – чаго там нам не прышчапiлi, я не дачуyся: Мiшка адцягнуy мяне ад дзвярной шчылiны i сам прыхiнуyся да яе скронню.

– Ну, што там? – шапчу я. Сябар, прыклаyшы палец да вуснаy, утрапёна лыпае вачыма.

– Дырэктарка кажа – трэба крыж некуды вывезцi. І арганiзаваць суботнiк на могiлках, – шапоча нарэшце сябрук i адскоквае ад дзвярэй.

Адскочыy Мiшка своечасова, бо y той жа мiг дзверы адчынiлiся i y пройме паyстала дырэктарка школы Наталля Леанiдаyна.

– Зыль i Каролiк? Пяты «А»? Мы кiваем галовамi.

– Якi y вас зараз урок?

– У другую змену вучымся, – адказвае Мiшка. Дырэктарка дакорлiва кiвае галавой, i я не магу yцямiць: у чым яна нас дакарае. У тым, што мы прыцягнулi крыж з могiлак цi таму, што вучымся y другую змену.

– Добра, – з уздыхам прамаyляе дырэктарка. – Ідзiце, рыхтуйцеся да заняткаy. Я з вамi пагаманю пазней.

Дзверы прычыняюцца, i я, счакаyшы хвiлiну, iзноy прыпадаю да замочнай шчылiны.

– Мы нiчога не павiнны пускаць на самацёк, – кажа Наталля Леанiдаyна, стукаючы абцасамi па падлозе. – Вы чулi, што надарылася y 19-й школе? Вучнi сцягнулi на металалом накрыyку каналiзацыйнага люка, i туды yпаy мужчына. Скiвiцу зламаy, ляжаy у рэанiмацыi… – Мiшка цягне мяне за рукаво, i за спiнай адзываецца школьная прыбiральшчыца.

– Ай-я-яй! Падслухоyваюць чужыя размовы! Як не сорамна! – прыбiральшчыца iдзе па калiдоры, пiхаючы перад сабой швабру з мокрай анучай.

Прыбiральшчыца штосьцi абурана прамаyляе нам услед, але мы не чуем: бяжым з Мiшкам па лесвiцы, ляпаючы па парэнчах вiльготнымi далонямi.

– Як ты думаеш, бацькам паведамяць? – ужо на ганку пытаецца сябар.

Я торгаю плечукамi.

– Табе добра. Бацька y моры. Забыyся yжо, калi цябе лупцавалi, – гугнiць сябар, ды, злавiyшы мой незадаволены позiрк, ацiхае.

Мой бацька – рыбак. Ужо трэцi год плавае на сейнеры. Летась цэлае лета быy з намi, а сёлета не прыехаy. Адно прыслаy поштай на братава iмя дзевяцьсот рублёy. Мацi хацела грошы назад адаслаць, ды Юрка не даy. Наогул мацi на бацьку страшэнна злая. Як пабачыць лiст з Вентспiлса, так адразу рве, не чытаючы. Так што, iдучы y школу, я заyсёды зазiраю y паштовую скрыню – а раптам пiсьмо ад бацькi?

На гадзiннiку палова на дзявятую. Гэтым часам мацi збiраецца на працу. Зрэшты, цяпер яна не адна: з кухнi даносiцца голас цёткi Акулiны – Мiшкавай мацi.

– Там, у портах, столькi сучак круцiцца… Ты сабе i yявiць не можаш. Так што любога абкруцяць…

Мацi з суседкай грукаюць услонамi, выходзяць з кухнi.

– Што, ужо скончыyся ваш збор? – пытаецца цётка Акулiна, i я, сцягваючы кеды, няyцямна мармычу:

– На заyтра перанеслi.

Сябрук, як iшоy у школу, наплёy пра збор. Не казаць жа, што нас ад самай ранiцы выклiкалi да дырэктаркi.

– Пайду Мiшку пакармлю, – ад парога азываецца суседка i, сцiшыyшы голас, дадае: – Так што, Фруза, не перажывай. Пагуляе ды вернецца.

Праз пяць хвiлiн мацi iдзе на працу, i я сядаю за стол. Сёння серада. Першы yрок – батанiка. Трэба штосьцi пачытаць. Перагортваю падручнiк, тупа гляджу на кветку канюшыны y разрэзе i пераводжу позiрк на братаy прайгравальнiк. Прайгравальнiк – навачасны, маркi «Камета» – Юрку падараваy бацька. А нядаyна, замоyленай бандэроллю, прыслаy замежную кружэлку з дзвюма песнямi «Бiтлз». Як толькi яна з’явiлася, у нашай кватэры не зачынялiся дзверы: кружэлку пераслухаy ледзь не yвесь Юркаy чацвёрты курс. Пару чалавек прыцягвалi магнiтафоны, а акулярысты бамбiза з суседняга пад’езда – Юрка кажа, што ён фотамастак, – прыходзiy з вялiзным фотаапаратам i пераздымаy капэрту, у якую yкладзена кружэлка. Капэрту таксама yсе перагледзелi-перамацалi. Цяпер стаiць у серванце, за шклом, i Юрка не дазваляе яе адтуль выцягваць.

Спаyзаю з крэсла, падымаю накрыyку прайгравальнiка, але кружэлкi на дыску няма. Няма i капэрты за шклом. Брат, вiдаць, прыхапiy на заняткi.

Вучыць батанiку зусiм неахвота. Дый вочы смыляць ад недасыпу: учора цягаyся да ночы, а сёння падняyся з цёмнага рана. Кладуся на сваю yлюбёную канапу, закiдваю рукi за галаву i думаю пра тое, што русiчка да Амерыкi i сапраyды не даляцiць. Вунь, ля 19-й школы, дзядзька yпаy у каналiзацыйны люк i то апынуyся y рэанiмацыi. А тут шахта глыбiнёй 12 тысяч кэмэ. Заплюшчваю вочы i yяyляю, як падхорцiсты, у высокiм цылiндры i з рэдкай бародкай амерыканец – такiх увесь час малююць у карыкатурах – зазiрае y цёмную зеyру шахты i y лабешнiк яму стукае русiчкiн туфель. Амерыканец ловiць яго няyклюднай рукой, штосьцi абурана гарлае – я нават чую y зямных нетрах глухое рэха, – i шпурляе абутак назад у шахту. Амерыканец пацiрае лабешнiк. Добра яшчэ, туфель быy пры канцы лёту, згубiy былую хуткасць. – Ху iс эбсэнт тудэй?! – гучна крычу амерыканцу i заyважаю y яго руках блiскуча-чорную бомбу. На баку бомбы – як падалося, Мiшкавай рукой – крэйдай напiсана лiтара «А». Падхорцiсты падлюка хоча кiнуць яе y шахту, каб тая гакнула на нашым баку. – Сiт стыл! Оупэн ё бук! – гарлаю штосiлы i размежваю павекi… Кот Маркiз, пабачыyшы, што я прачнуyся, трэцца вусамi аб ножку крэсла, бязгучна яyкае – просiць даць смятаны. Здаецца, i заснуy на хвiлiну, а на гадзiннiку палова на адзiнаццатую. Трэба збiрацца y школу.

Батанiку y нас вядзе Капiталiна Іванаyна. Сухарлявая i задышлiвая пенсiянерка. Ад яе манатоннага голасу кожнага разу цягне на сон. І калi добрая палова класа пачынае торкаць насамi, пенсiянерка прахоплiваецца, тыцкае yказкай у схематычную выяву кветкi, што вiсiць на дошцы, i голасна прамаyляе:

– Вось гэта што? Гэта тычы…

– …Нка-а! – абуджана гукаем мы.

– А вось гэта што? Гэта пес…

– …Цi-iк! – гарлаем на yвесь клас, i Капiталiна Іванаyна, ляпнуyшы yказкай па стале, штораз заyважае: – Каролiк! Навошта так гучна? Я не глухая. – Пенсiянерка згадвае звычайна толькi мяне, нiбыта толькi я адзiн i крычу.

Сёння сяджу цiха, маракуючы, якiм чынам героi Жуля Верна маглi б прабiць тоyшчу антарктычнага лёду.

Усё ж такi цiкава б было сустрэцца з Жулем Вернам. Зайшлi б з iм у Мiшкаву кватэру, уключылi тэлевiзар. Вось бы падзiвiyся стары. У Мiшкi класны тэлевiзар: «Тэмп-6». Мы з братам таксама марым набыць такi.

Суседка Галка тыцкае мяне локцем, i я трасу галавой.

– Каролiк! Ты што там, заснуy? Ану паyтары: хто апыляльнiк канюшыны?

– Чмялi, – падказвае Галка Патрыкеева, i я з неахвотаю прамаyляю: – Ну, чмялi…

– А чаму менавiта яны?

Галка штосьцi шапоча, але батанiчка папераджальна стукае yказкай па стале, i суседка змаyкае.

– І аб чым ты yвесь час марыш? – выдыхае Капiталiна Іванаyна, i Мiшка Зыль гукае ад задняй парты:

– Марыць даляцець да цэнтра Зямлi i вылецець у Амерыцы наперад нагамi!

У класе смяюцца.

Гляджу праз плячук на сябра: той з вiнаватым выглядам тузае плечукамi, маyляy, а што я такога сказаy? Ёсць у Мiшкi такая паганая звычка – пацвельваць сяброy.

– Так, а цяпер адгарнiце падручнiкi на 45-й старонцы, – пажвавелым голасам прамаyляе Капiталiна Іванаyна, але гучыць званок, i мы падхоплiваемся на ногi.

Наступны yрок – геаграфiя. Хоць я i не дзяжурны, але iду y настаyнiцкую, прачыняю дзверы i адшукваю вачыма геаграфiчку Ксенiю Спiрыдонаyну. Тая, стаyшы рукi y бокi, штосьцi распавядае дырэктарцы.

– Я ёй, Наталля Леанiдаyна, кажу: як табе не сорамна, васьмiкласнiцы, так фарбавацца. А яна рукi вось так… у бокi, узяла i скрозь зубы адказвае: а для чаго тады макiяж прыдумалi? Што яшчэ за макiяж? Я i слова такога не ведаю…

Кашляю y далонь, i Ксенiя Спiрыдонаyна, азiрнуyшыся, паказвае рукой на парэпаны шыфаньер.

– Вазьмi, Каролiк, фiзiчную мапу СССР. Вунь яна, у трубку скручаная. І схему артэзiянскага калодзежа.

– А глобус браць? – пытаюся я.

– Вазьмi, – прамаyляе, не гледзячы на мяне, дырэктарка Наталля Леанiдаyна. Ёй вiдавочна карцiць пачуць, што было далей.

З глобусам у руках i з фiзiчнай мапай пад пахай выходжу y калiдор i сутыкаюся з Мiшкам Зылём.

– Чаго гэты ты yсхапiyся? Сёння ж я дзяжуру, – Мiшка вiнавата адводзiць вочы.

– Не, нездарма цябе кампазiтарам Падкавыравым завуць, – я даю Мiшку несцi фiзiчную мапу i, пазiраючы на глобус, прыкiдваю – дзе можа выйсцi шахта, калi яе пачаць капаць у нашых мясцiнах.

– А што я такога сказаy? – Мiшка бяжыць поруч, спрабуючы зазiрнуць мне y вочы. – Ты ж сапраyды марыш патрапiць у цэнтр Зямлi.

– Я не мару, а даследую праблему, – папраyляю сябра: гэты мудрагелiсты выраз я пачуy аднойчы з вуснаy Мiшкавага бацькi, i ён мне вельмi спадабаyся.

У класе стаyлю глобус на стол i, прыцiснуyшы палец да цэнтра Еyропы, пераконваюся, што другi канец шахты губляецца y бязмежных акiянскiх прасторах. А вось праз полюсы нiякай шахты i капаць не трэба. Зямная куля працятая там блiскучым стрыжнем.

Вакол мяне збiраецца купка аднакласнiкаy.

– Чаго, Лёня, глобус торгаеш? – пытаецца Пецька Мацапура. Пецьку я недалюблiваю, бо той задавака i хлус.

– Вывучае праблему падарожжа да цэнтра Зямлi, – тлумачыць Мiшка Зыль, але yжо голасам спакойным i разважлiвым.

– Як гэта? – Пецька дробна мiргае вачыма.

– А вось так… Пракопваем праз цэнтр Зямлi шахту…

– Чым, рыдлёyкай? – перабiвае мяне Мацапура, i я не ведаю, як адказаць задаваку.

– Мы разглядаем не практычны, а тэарэтычны бок праблемы, – прыходзiць на выручку Мiшка. Слоy такiх Мiшка, вядома, нахапаyся ад бацькi. – Ты вось, Мацапура, адкажы… Калi скочыць у такую шахту – цi вылецiш на другiм канцы?

– Вылецiш, – без вагання адказвае Мацапура, – i не проста так, а наперад нагамi.

– Вось гэта нумар! – захоплена выдыхае другагоднiк Васька Хвошч. – Скочыy у трубу – i адразу y Амерыцы!

– Слухайце сюды, – кажа Мiшка Зыль i малюе крэйдай на дошцы вялiкае кола. – Вось гэта Зямля, вось тут… – Мiшка перацiнае кола пункцiрнай лiнiяй, – мы прабiваем шахту i скочым у яе наперад нагамi. Дык вось, мы да Амерыкi не даляцiм. Будзем лётаць туды-сюды, пакуль не захраснем у цэнтры Зямлi. – Сябрук, няйначай, паyтарае тое, што дачуyся ад бацькi, выкладчыка транспартнага тэхнiкума.

Я таксама хапаю крэйду.

– А калi вось тут, на другiм баку, – крэйда крышыцца, пакiдаючы на дошцы крывую дугу, – выкапаць глыбокую ямiну. Даляцiш да краю цi не?

Мiшка чухае лоб, пэцкаючы крэйдай левае брыво.

– Тады, вiдаць, даляцiш, – няyпэyнена прамаyляе сябрук, i y клас рашучай хадой уваходзiць геаграфiчка.

Ксенiя Спiрыдонаyна нiколi не падвышае голасу. Вось i цяпер, нi слова не сказаyшы, стаiць ля стала i чакае, пакуль мы сядзем за парты.

– Каролiк… чаму дошка не выцертая?

– Сёння Зыль дзяжурны, – паведамляе Галка Патрыкеева, але я iду да дошкi, сцiраю мокрай анучкай Мiшкавы крамзолi.

– Ксенiя Спiрыдонаyна, – звяртаюся, выцiраючы рукi аб нагавiцы.

– Слухаю цябе, Каролiк.

– А якая таyшчыня лёду y Антарктыдзе?

– У сярэднiм таyшчыня лядовага покрыва складае два кiламетры. Аднак пра Антарктыду мы пагаворым пазней. А зараз праверым, цi вывучылi вы тапаграфiчныя знакi.

Геаграфiчка вядзе тупым канцом асадкi па класным журнале, а я плюхаюся на сваё месца, усведамляючы, што такую тоyшчу ломам не праб’еш. Тут i атамны выбух наyрад цi дапаможа.

На перапынку нiкуды не йду. Чытаю «Лiтаратурку» – выцягнуy з паштовай скрынi, як iшоy у школу. На перадапошняй старонцы артыкул пад назвай «З жыцця “пчол” i “жукоy-гнаевiкоy”». Вочы чапляюцца за радкi: «Хто ж гэтыя загадкавыя “жукi”? На жаль, гэта yсяго толькi ангельскi эстрадны ансамбль “Бiтлз”… – Чытаю, соyгаючыся азадкам па лаве: гэта ж пра Юркавых улюбёнцаy! – Цяжка нават уявiць, якiя гукi выдаюць гэтыя маладыя людзi, якi змест у iхных опусах», – чытаю далей i чую ля вуха гарачае дыханне суседкi.

– Там што, пра «Бiтлз» напiсалi?

– Можна падумаць, ты iх чула, – гмыкаю, не адрываючыся ад газеты.

– А ты сам хоць чуy?

– Ды y мяне, каб ты ведала, дома кружэлка ёсць, – я пiхаю газету y партфель, падымаюся на ногi.

– Дай паслухаць! – Галка таксама падхоплiваецца, блiскае раскосымi вачыма.

– Не магу… братава.

Ужо на калiдоры чую зычны Галчын воклiк:

– Усё, Лёнiк, скончылiся твае перапiсоны. Такая заява прымушае спынiцца.

– Ладна, – выдыхаю я, перахапiyшы Галку y дзвярах. – Прынясу для пачатку капэрту з фотаздымкам.

Звiнiць званок. Па калiдоры, узняyшы над галавой разгорнутую мапу Рымскай iмперыi, бяжыць Мiшка Зыль. Наступны yрок у нас – гiсторыя.

Артыкул пра бiтлоy прачытала палова класа. Нават газету пакамячылi. Уяyляю, што што будзе з Юркам, калi ён прачытае такое. І вось, вярнуyшыся са школы, ад парога крычу брату:

– У газеце пра «Бiтлз» напiсалi!

Юрка выхоплiвае з маiх рук «Лiтаратурку», перагортвае старонкi, а я iду на кухню, ляпаю створкамi кухоннай шафкi i, не знайшоyшы нiчога спажыyнага, цягну са слоiка маласольны гурок.

– Не, якую лухту пiшуць! – абураецца за сценкай братан. – «Давядзецца жабраваць па шынках…» І хто пiша: Мiкiта Багаслоyскi! «Як на шахце вугальнай х… знайшлi адрублены». Ды гэты ёлупень iх нiколi не чуy!

Я задаволена пасмiхаюся, надкусваю гурок i йду да серванта. Капэрта з «Бiтламi», на шчасце, стаiць на сваiм месцы. Да свайго сораму, з усiх чатырох музыкаy ведаю толькi двух. Імёны y iх мудрагелiстыя, нават не ведаю – цi правiльна прамаyляю. Вось гэтага, што скраю, завуць Джоленан, а вунь таго, напалову прыхаванага вялiзным бубнам, – Рынгастар. Перад Галкай трэба блiснуць дасведчанасцю.

– Слу… хай, – бубню, тыцкаючы пальцам у шкло, – а як завуць вось гэтага, з гiтарай-скрыпкай?

– Пражуй, – незадаволена адзываецца братан. Юрка нервовымi рукамi складвае газету y столку, падаецца y калiдор i, ужо адчынiyшы дзверы, крычыць:

– Поль Макартны!

Братан пабег да сябра – фотамастака, што жыве y суседнiм пад’ездзе. Трымайся, Мiкiта Багаслоyскi! Зараз табе Юрка з фатографам дадуць дыхту!

Каб не забыцца, выцягваю з партфеля падручнiк расейскай мовы i на адваротным баку вокладкi запiсваю прозвiшчы бiтлоy: Джоленан, Рынгастар, Поль Макартны. Трэба будзе спытацца, як завуць чацвёртага, якi стаiць памiж Джоленанам i Макартным. Ён мне, дарэчы, найбольш падабаецца. Вырасту, абавязкова пашыю сабе такiя ж скураныя порткi, як у таго, чацвёртага, i адгадую такiя ж даyгiя валасы.

На першы yрок, на ненавiсную мне расейскую мову, мы з Мiшкам, як заyсёды, познiмся. Марковiч ужо i дзверы адчынiла, а тут мы бяжым па калiдоры. Русiчка, з грымасай на твары, запускае нас у клас, з грукатам зачыняе дзверы.

Саджуся за парту, спрабую перавесцi дых.

– Ну як, прынёс? – шэпча суседка. Моyчкi кiваю галавой.

– Так… усе прыйшлi, хворых няма? – пытаецца русiчка, штосьцi пазначаючы y класным журнале.

Я лезу y партфель, цягну капэрту за ражок, i тая, выслiзнуyшы з рукi, падае на падлогу. Прыцiскаю капэрту нагой.

– Каролiк, што там у цябе? – русiчка надта порстка падхоплiваецца. – Ану-ка, дай сюды…

Пальцы – доyгiя, з наманiкюранымi пазногцямi – ушчаперваюцца y капэрту, адрываюць левы ражок.

– Што вы робiце? Гэта ж «Бiтлз»! – крычу я, хапаю Марковiч за руку, i пакамечаны ражок ляцiць на падлогу.

Дагэтуль, вiдаць, нiхто з вучняy за рукi Марковiч не хапаy. Разявiyшы рот, настаyнiца глядзiць спачатку на руку, потым на мяне i страшным голасам выдыхае:

– Каролiк… Зараз жа выйдзi з класа!

Я нiкуды не йду: падхоплiваю адарваны ражок, выпростваю гарачымi далонямi.

– Ну тады давядзецца выйсцi мне.

Русiчка бярэ са стала журнал, вылятае з класа, а праз хвiлiну, падхапiyшы партфель i азiрнуyшыся на Галку Панцялееву, выходжу i я. Каля дырэктарскага кабiнета прыцiшваю крок.

– …Сёння прынёс нейкiх кудлатых фашыстаy, а заyтра прынясе y школу парнаграфiю! – вырываецца з проймы няшчыльна зачыненых дзвярэй звяглiвы русiчкiн голас.

Я бягу па лесвiцы, i чую за спiнай голас:

– Куды ты? Сёння ж кантрольная па матэматыцы! Мiшка даганяе мяне, спрабуе схапiць за пiнжак.

– У Вентспiлс еду! – выдыхаю я, не азiраючыся.

Мiшка спыняецца, крычыць штосьцi, але я не слухаю, бо думкi мае занятыя iншым. Я лiхаманкава падлiчваю: колькi патрэбна грошай, каб даехаць да Вентспiлса. У мацi, у шуфлядзе трумо, прыхавана пяцьдзясят рублёy. Усе браць не буду. Хопiць i трыццаткi.

Мой цягнiк iдзе праз тры гадзiны. Седзячы y вакзальнай пачакальнi, са схаладнелым сэрцам выглядаю – каго б папрасiць узяць квiток да Рыгi.

Ля блiжняй касы тры студэнты – з партфелямi i тубусамi y руках. Можа, iх папрасiць? Студэнты, як мне здаецца, глядзяць на мяне, дружна рагочуць, i я yцягваю галаву у плечы. Тым часам чаргу y крайнюю касу займае дзядок у зацяганым плашчы. Гэты з мяне рагатаць не будзе. Ну, спытае, куды еду. Скажу: да бацькi y Вентспiлс. Скажу яшчэ, што мацi захварэла, таму выправiла аднаго, а касiрка квiтка не дае. Я падымаюся з лавы, але тут жа зноy сядаю, бо па праходзе мiж лаваy сунуцца два мiлiцыянты. Яны глядзяць па баках, i я пасоyваюся блiжэй да цётухны, якая спiць на другiм канцы вакзальнай лавы. Колькi часу сяджу, утаропiyшыся на брудную падлогу, а калi зноy падымаю вочы, бачу сярод людзей Мiшку Зыля i Галку Патрыкееву. Галава мая мiжволi yгiнаецца, я спрабую неяк прыхавацца, але позна: Галка махае мне рукой.

– Ведалi, што ты тут, – яшчэ здалёк галёкае Мiшка, абудзiyшы маю суседку па лаве.

– Ой, што было!.. – выдыхае y сваю чаргу Галка Патрыкеева. – У школу жонка Карпавiча прыбягала… Крыку было-о… – вочы Галчыны круглеюць i далонi ляпаюць на шчоках.

– А чаго крычалi? – пытаюся, адчуваючы лёгкi пах парфумы, якi струменяць Галчыны валасы.

– Ну ты што… не разумееш? Прыбягала з русiчкай разбiрацца. Вось пабачыце: Марковiч у iншую школу пяройдзе. Так што, Лёнiк, можаш уздыхнуць з палёгкай.

Я уздыхаю, але без палёгкi, i Мiшка стукае мяне па плячы:

– Ды не хвалюйся ты. Вунь i дырэктарка пасля yрокаy прыходзiла, цябе шукала.

– Я сказала, што ты марыш праз цэнтр Зямлi калодзеж пракапаць, дык Наталля Леанiдаyна паабяцала заyтра на класную гадзiну прыйсцi i настаyнiка фiзiкi прывесцi. Ведаеш, высокi такi мужчына, – Галка ацiхае, з насцярогаю пазiрае мне y вочы.

– Трэба ехаць, – кажу я, хоць i ведаю, што нiкуды не паеду.

– Ведаеш, Лёня, калi ты з’едзеш… – Галка прыкусвае нiжнюю губу.

– І што будзе?

– Я буду сумаваць без цябе.

Кроy гарачай хваляй падкочваецца да твару, шчокi мае пачынаюць гарэць. Я насоyваю на вочы брылёк кепкi, iду да выхаду, i Галка акрыялым голасам распавядае пра маладога фiзiка, якi першы год працуе y школе, у якога закаханыя yсе дзесяцiкласнiцы i якi распавядзе нам з Мiшкам i yсяму 5-му «А», цi можна заляцець у Амерыку праз цэнтр Зямлi.

За сценкай рыпаюць спружыны старой, даваеннай яшчэ атаманкi. Мацi не спiць. Чакае Юрку, якi iзноy швэндаецца недзе сярод ночы. Мне таксама не спiцца. Ляжу i з прытоенай радасцю думаю пра тое, як усё добра абышлося. Мацi пра маю вандроyку y Вентспiлс нiчога не ведае; грошы – трыццаць рублёy – неyпрыкмет паклаy назад у шуфляду; а русiчка Марковiч, па чутках, збiрае мэтлахi i падаецца y iншую школу. Адзiнае, што не дае спакою, гэта падраная капэрта. Я яе склеiy, але Юрка yсё адно будзе лаяцца. І y нядзелю не дасць грошай на кiно.

Куляюся на левы бок, i дзесьцi непадалёку, усё адно як з матчынай спальнi, гучаць прыглушаныя галасы.

– Куды ты? Сёння ж кантрольная па матэматыцы! – гэта Мiшкаy голас.

– Я буду сумаваць без цябе, – адзываецца з-за сценкi Галка Патрыкеева.

Сэрца маё вылятае з грудзiны, i я адчуваю, што правальваюся y цёмную бяздоннiцу. Цела робiцца бязважкiм, скронi казыча цёплы ветрык, я штосьцi крычу Галцы, ды не чую yласных словаy, бо яны застаюцца недзе там, высока над галавой. Мiма мяне святлявымi вужакамi ляцяць каляровыя агнi. Неyпрыкмет iх лёт запавольваецца, цела налiваецца цяжарам, ветрык ужо не казыча скронi, i нечыя моцныя рукi хапаюць мяне за калашынне штаноy. У жаху заплюшчваю павекi, а калi зноy расплюшчваю, бачу перад сабой нечыя смяшлiвыя твары. Мяне ляпаюць па шчоках, i адзiн з чатырох маладых дзядзькоy, што схiлiлiся нада мной, з панiкай у голасе выдыхае:

– Жывы!

Галава мая злёгку кружыцца, я выцiраю yпрэлы лоб i, толькi yгледзеyшы электрагiтары, якiя трымаюць мае выратавальнiкi, пазнаю музыкаy – тых самых, з падзёртай капэрты.

– А чаму вы тут, у Амерыцы? Вы ж ангельскi ансамбль.

– На гастролi прыехалi, а тут бачым – нехта з таго боку Зямлi ляцiць, – весела азываецца дзядзька y тонкiм, пад самае горла швэдры, i я пазнаю Джоленана.

– Адчайны ты хлопец – скочыy у яму, а яна 12 тысяч кiламетраy глыбiнёй, – з захапленнем прамаyляе Джоленан i тут жа пытаецца: – А скуль ведаеш, што мы ангельскi ансамбль?

– Дык вас усе ведаюць. У сённяшняй «Лiтаратурцы» артыкул змясцiлi. Напiсалi, што праз пару гадоy будзеце па шынках жабраваць. Толькi вы на тых пiсак не крыyдуйце. Яны ж вашых песень, вiдаць, i не чулi.

– А ты што, збiраешся назад ляцець? – пытаецца Джоленан.

Я моyчкi кiваю y адказ, i свядомасць маю апаляе панiчная думка: «А як я дакажу, што бачыy “Бiтлз”? З мяне ж толькi пасмяюцца». Наагул, я не люблю нiчога прасiць, але тут выключны выпадак.

– Цi не маглi б вы мне падараваць сваю кружэлку? У брата ёсць адна, але русiчка капэрту падзерла.

– На жаль, мы з сабой кружэлак не носiм, – з уздыхам прамаyляе Джоленан i нечакана здымае з шыi электрагiтару. – На вось, аддай брату.

Я спалоханымi вачыма гляджу на гiтару, потым на Джоленанавых сяброy, i тыя yхвальна кiваюць галовамi.

– Бяры, бяры, – кажа Рынгастар, – гэта падарунак ад усiх нас.

Я бяру гiтару. Яна цяжкая, i ад рэменя прыемна пахне навюткай скурай.

– А можа, застанешся? – пытаецца Джоленан. – Сходзiш на наш канцэрт…

Я рашуча трасу галавой. Як я магу застацца, калi там, на другiм канцы Зямлi, мяне чакаюць Мiшка Зыль i Галка Патрыкеева?

Я павiнен усё запомнiць: рамонкавую паляну, празрыстае неба, вялiзную яму з брустверам свежай зямлi па краях. Музыкi стаяць каля ямiны дакладна y тых жа паставах, што i на капэрце. Я нават заyважаю, што Джоленанавыя нагавiцы пукацяцца на каленях.

Набiраю поyныя лёгкiя паветра, нырцую y апраметную, i слых мой поyнiцца злавесным гудам электрабрытвы. Гэта Юрка голiцца y ванным пакоi. Я пасмiхаюся спрасонку. Ну што там галiць – так, адзiн пух на барадзе, але братан шторанку зумкае электрабрытвай. Вiдаць, таму, што зумкалкi такой няма ва yсiм горадзе. Шведская, з ратацыйнымi лёзамi. Бацька прывёз з-за мяжы.

Юрка гучна, са свiстам, дзьмухае – выдзiмае з брытвы пух, i неyзабаве крычыць:

– Уставай, лежань!

Я падымаюся, у два крокi падыходжу да серванта, уважлiва гляджу на фотаздымак, i мне здаецца, што Джоленан пазмоyнiцку мiргае мне правым вокам. Хоць i спраyна склеiy капэрту, але месца разрыву белай рысай бяжыць па паперы i верхнi край прыкметна пакамечаны. Я азiраюся – цi не йдзе братан – i тут жа спалохана падскокваю: гэта кот Маркiз вырашыy пацерцiся аб маю голую галёнку.




Карты не хлусяць


Па абедзе yсчалася задуха i паветра стала такiм густым, што яго, здаецца, можна было памацаць рукамi. Вулiца Прафiнтэрнаyская yражвала сваёй пустэльнасцю – нават куры, тутэйшыя заyсёднiкi, некуды пахавалiся, – i толькi y дальнiм яе канцы, насупраць харчовай крамы, завiхалiся трое мужчынаy. Мужчыны ставiлi пiyную летамку – даyжэзную, падобную да авiяцыйнага ангара, з малюнкам пенiстага кухля на тарцы i надпiсам «Богров» на франтоне.

Вулiца была спрэс забудаваная драyлянымi хацiнамi, i y адной з хат – трэцяй па лiку, калi лiчыць ад крамы, – сядзелi дзве старыя кабеты. Адна з iх, Макеiха, мажная целам i з твару непрывабная; другая, Аyрора Леанiдаyна – былая настаyнiца – на два гады маладзейшая, густа-сiвая, сухарэбрая i, як той Бурацiна, вастраносая.

Сухарэбрыца варажыла на картах. Паслiнiyшы палец, былая настаyнiца спрытна ператасавала карты, працягнула калоду Макеiсе.

– Здымi…

Макеiха тыцнула калоду закарузлым мезенцам…

– Колькi разоy казаць: ад сэрца трэба здымаць, ад сэрца, – з панiкай у голасе азвалася Аyрора Леанiдаyна i, ператасаваyшы калоду, зморана выдыхнула: – Божухна, задуха якая… навальнiцай пахне.

– Па тэлевiзары казалi: без ападкаy, – Макеiха зацята глядзела тэлевiзiйныя навiны i, як i yсе астатнiя пенсiянеркi Прафiнтэрнаyскай вулiцы, верыла кожнаму прамоyленаму па целеку слову.

Карты паклалiся роyным шыхтом, i варожка yстурбавана шморгнула носам.

– Ізноy нейкiя слёзы, нейкiя непрыемныя размовы…

– А з кiм жа я буду размаyляць? – Макеiха абмахнулася хусцiнкай, выцерла пот з iлба.

– А вось з гэтай званковай дамай.

– Цi не з Хадорыхай? – старая абурана пачухала бульбаваты нос. – Але мы з ёю яшчэ пазаyчора аб усiм пагаманiлi. Я ж табе распавядала? Кот яе y мяне трох пiсклят падушыy. Пайшла да яе i кажу: калi яшчэ раз твая кацяра паганая на мой двор забяжыць, прыб’ю паленам, так i знай… Цяпер во галосiць ад самага ранку.

Аyрора Леанiдаyна адарвала нос ад карт:

– Што, з-за ката?

– Ды якога ката… Пiyнушку каля хаты ставяць. Цяпер во баiцца, што ёй п’янтосiны плот пазасцыкваюць. А то яшчэ i y агарод уваб’юцца.

– А колькi ж гэта yжо тых пiyнушак паставiлi? – Аyрора Леанiдаyна шоргнула пальцамi па калодзе, няyцямна замармытала: – На Савецкай адна… на Урыцкага, каля базара, другая…

– Раней хоць гарэлку з «чарнiлам» пiлi, а цяпер адно пiва жлукцяць, – перабiла няyцямны пералiк Макеiха. – Дый якое там пiва… я ж памятаю, як мой дзед варыy: i ячмень прарошчваy, i хмель збiраy-сушыy, i ваду цягаy з крынiцы. А цяпер што? Бухнуць y чоп якой брыды, спiрту дабавяць i гаyнянай палкай перамяшаюць. А то яшчэ i насцуць туды… каб лепш брадзiла.

Пачуyшы пра такую тэхналогiю, Аyрора Леанiдаyна прыцiснула далонь да рота, а Макеiха баднула галавой:

– Ну, што там яшчэ наварожыш?

Былая настаyнiца хвiлiну змагалася з iрвотнымi сутаргамi, вочы яе звiльгатнелi, напоyнiлiся слязьмi, нарэшце засяродзiлiся на крайняй карце.

– Табе… увесь час… перашкаджае вось гэты вiновы нiжнiк.

– Калi б толькi перашкаджаy… Ён мяне зусiм са свету зжывае, каб хату на сябе перапiсаць.

– Хто, зяць?

– А хто ж яшчэ… Нядаyна пайшоy у адпачынак. Думала, ён мне дах падрамантуе – цячэ каля комiна. А ён, падлюга, да свайго стрыечнага брата паехаy у адведкi. Брат ягоны y акадэмii выкладае, ну y той, дзе заатэхнiкаy вучаць. Казаy, на тры днi паеду, а тут i тры днi няма, i чатыры, i пяць… І мабiльнiк не адказвае. Люда мая yся знервавалася, паехала y тую… усё забываю назву горада. Карацей, адчынiла дзверы, а падлюга ляжыць п’яны, i язык набок. Брат – выкладчык у акадэмii, экзамены прымае. Ну, гэтыя… старшынi калгасныя, цi як iх там цяпер называюць, прывезлi самагонкi аж дзве канiстры. Падлюга i пачаy iх апаражняць… І на сям’ю забыyся, – старая плаксiва смарканулася y прыпол хвартуха. – Паваражы ж ты мне, Леанiдаyна, калi ён ужо да смерцi дап’ецца.

– Я на смерць не варажу, а па-другое, карты кажуць толькi пра таго, чыя рука iх здымае.

Макеiха чарговым разам абмахнула yпрэлы твар.

– Не надта я веру тым картам. Нiчога ж канкрэтнага ты мне не сказала. Можаш, напрыклад, сказаць: што са мною сёння надарыцца?

Аyрора Леанiдаyна рашуча згарнула карты y столку. Твар яе спахмурнеy, нiжняя губа па-дзiцячы закапылiлася, а нос стаy яшчэ больш вострым.

– А цябе цiкавiць канкрэтыка? – пальцы з нервовым спрытам перамяшалi калоду. – Тады здымi… левай рукой.

Угледзеyшы крыyду на твары варожкi, Макеiха кашлянула y далонь, настроiла голас на лiслiвы лад:

– І дзе ты, Леанiдаyна, так спрытна варажыць навучылася? Варожка неyпрыкмет уздыхнула.

– У цыганкi.

– У цыганкi? – Макеiха гэтак жа неyпрыкмет перахрысцiлася.

– Даyно гэта было… Жылi непадалёку ад вакзала, а я, дзеyчынёха, любiла на паравозы глядзець, часцяком на вакзале круцiлася. І вось аднойчы падышла да мяне цыганка i кажа:

«Хочаш пеyнiка пасмактаць?» Пеyнiкi y нас тады прадавалiся, на палачках… памятаеш? – Аyрора Леанiдаyна на iмгненне змоyкла, пасля чаго загаварыла скорагаворкай i з незразумелай рэзкасцю. – Зайшлi y пачакальню, цыганка кiyнула на дзвюх кабет. «Сядзеш ззаду i паслухаеш, пра што яны гамоняць. І, галоyнае, даведайся – як iх завуць. Яны ж адна адну па iменi называюць…»

– А навошта ёй было yсё гэта? – задышлiва перабiла Макеiха.

– А каб на варажбу спакусiць. Падкоцiцца потым да тых маладзiц i сакоча: «Дайце, мiлыя, на вашы рукi зiрнуць ды па iх вашыя iмёны назваць». Тыя i цягнуць далонi. Цiкава ж, як гэта па руцэ можна iмя вызначыць. Ну а потым i па грошы лезуць – даведацца, як там далей жыццё складзецца.

– Во як людзей дураць! – засакатала, што тая цыганка, Макеiха. – Я ж летась таксама ля вакзала iшла. І таксама цыганка прычапiлася. Дай, кажа, пяць тысяч – скажу табе, чым сэрца супакоiш. А не дасi – заyтра ж паралiзуе.

– І што – дала?

– Дала! А куды дзенешся? А як i папраyдзе якiх урокаy падпусцiць?

За вокнамi знянацку пацямнела, i далёка дзесьцi – глуха i важна – бухнуy гром.

– Я ж казала – навальнiца будзе, – Аyрора Леанiдаyна паднялася з крэсла, ды Макеiха схапiла яе за руку:

– Пакуль дабяжыш – змокнеш уся. Лепш на сённяшнi дзень паваражы. Абяцала ж…

Гром бухнуy другiм разам, цяпер ужо больш зычна i раскацiста. Аyрора Леанiдаyна з вiдочнай неахвотай расклала карты, потым зiрнула y пацямнелае акно, за якiм з шалёным гудам праехала iншамарка, i раптам, паказаyшы вачыма на чырвовую дзясятку, рашуча паведамiла:

– Цябе павязуць на казённай машыне.

На твары варожкi адбiлася лiловая водцень блiскавiцы, i гэта надало моманту жудаснай урачыстасцi. Макеiха паспрабавала yсмiхнуцца, але yсмешка атрымалася разгубленай i насцярожлiвай.

– А куды ж гэта мяне павязуць? Цi не на машыне з елачкамi?

– Цiпун табе на язык, – прамармытала былая настаyнiца, хацела яшчэ нешта сказаць, ды тут знадворку так гакнула, што са столi, акурат на чырвовую дзясятку, сыпанула пацяруха.

Вятрыска шпурнуy у аконную шыбу жменю лёгкага пяску, следам паляцелi галiнкi ссохлай вiшнi, што стаяла пад вокнамi, па даху штосьцi настойлiва заляскатала – цi не адарвалася шыферына, – i Макеiха, падхапiyшыся на ногi, улякнута заенчыла:

– Авой-авой, а y мяне ж парнiк не зачынены! Парве ветрам! Па-старэчы трымаючыся за паяснiцу, хiстаючыся, як качка, Макеiха кiнулася y сенi.

– Плашч накiнь, змокнеш! – крыкнула yслед ёй Аyрора Леанiдаyна i таксама падалася з хаты.

…Полiэтыленавы парнiк i сапраyды хадзiy ходырам i yжо гатовы быy сарвацца з месца. Макеiха толькi i паспела прычынiць парнiковыя дзверцы, як наляцела залева. Буйныя кроплi секанулi па твары – старой нават падалося, што гэта былi не кроплi, а дробныя каменьчыкi, – i сярод пошуму ветру i лапацення кропель па напятым полiэтылене пачула немы воклiч:

«Глянь, ляцiць!» І цяжка было зразумець, хто гэта крыкнуy: цi то суседка Аyрора, што стаяла на ганку, цi то сам Пярун са свайго грымотнага прадоння.

Штосьцi вялiзна-шаргатлiвае мiльганула над галавой, i y той жа момант усё знiкла: i сагнутыя y дугу бярэзiны на yзмежку агарода, i раз’юшаныя блiскi маланкi y небе, i попельна-шэрая завеса дажджу навокал. Стала задушна, цёмна, i толькi кроплi-шрацiны аглушальна ляскаталi дзесьцi над самай галавою.

«Смертухна мая прыйшла», – з гэтай думкай старая прапаyзла пару метраy, але тут жа i самлела, тыцнулася носам у качан лапушыстай капусты.

– Дзе ты? – крыкнула тым часам Аyрора Леанiдаyна, але воклiч яе пакрыy аглушальным выбух грому.

Напачатку Аyрора падумала, што Макеiха прыхавалася ад дажджу пад пiyным намётам, што гэтак дарэчы абрынуy з неба, а потым, крыкнуyшы яшчэ раз, з жахам падумала, што небараку прыбiла маланкай.

Дождж лупiy як мае быць, i на двары yтварылася разлеглая лужына, якую раз’юшана бамбардзiравалi непамерна вялiкiя кроплi. Аyрора скочыла з ганка, паслiзнулася, плюхнулася y лужу. Памкнулася yстаць, ды неба над галавой раздзерла траскучая маланка, i выбiрацца з лужы давялося на карачках.

Сцяна дажджу была такой шчыльнай, што за два метры не было нiчога бачна, дый вочы засцiлi струменi вады. Залева прыбiла пiyную летамку да зямлi, яна пляската ляжала на лехах i толькi y адным месцы прыкметна пукацiлася.

– Цi жывая ты? – запыталася Аyрора, абмацаyшы Макеiшын азадак. – І праз шалёнае лапаценне дажджу аб цырату Аyроры падалося, што пад намётам цiха застагналi. Кабета адкiнула намёт, схапiла небараку пад пахi, паспрабавала сцягнуць з капусных лехаy.

– Суседаyна, чуеш?… толькi не памiрай!

Макеiха, падобна, была жывая, бо пад пахамi y яе было цёпла i вусны злёгку варушылiся. Падцягнуyшы суседку да паркана, Аyрора зморана плюхнулася на лясе, уголас пралепятала:

– Божухна, а куды ж я цябе цягну?

Перабiраючы рукамi штыкецiны, жанчына стала выбiрацца з агарода, падабрала па дарозе згубленую басаножку i yжо амаль непрытомная yвалiлася y хату.

Пальцы зусiм занямелi, i «хуткую дапамогу» Аyрора набрала толькi з чацвёртага цi пятага разу. Потым яна зняла з сябе прамоклую сукенку i, пашнарыyшы вачамi па пакоi, падхапiла з крэсла лiнялы Макеiшын халат.

Жанчына выйшла на ганак, i навакольны свет падаyся ёй дзiyным i незнаёмым. І гэта ад таго, што пад вокнамi yжо не было старой вiшнi – яна, як i яе гаспадыня, ляжала ля паркана, наставiyшы yгору востра-зламаны, брунатнага колеру камель. Завеса дажджу рассунулася, наyкол павiднела, i Аyрора адчула раптам, што глядзiць на свет iншымi вачыма i што навальнiца змянiла не толькi двор, але i саму яе. Штосьцi змянiлася, перайначылася y душы. У той момант яна нават забылася на Макеiху i проста стаяла пад паветкай, з дзiyнай асалодай назiраючы, як ацiхае залева. Старая настаyнiца yсё жыццё пражыла на самоце i саромелася гэтага. І заyсёды прыспешвала крок пад слiнявымi позiркамi суседак – старых пенсiянерак, што днямi поркалiся y агародах, пад вечар глядзелi серыялы, а yвечары збiралiся тут, ля Макеiсiшынай хаты, каб папляткарыць ды панаракаць на сваiх баламутных зяцёy ды нявестак. Яна i варажыць пачала – на картах i на кававай гушчы – каб убiцца да iх у давер, i нават пачала гаманiць на iхнай мове. І вось цяпер, дыхнуyшы азону, адчула, як сорам выпетрыyся з душы i замест яго там угняздзiлася высакамерная грэблiвасць да гэтых цёмных i неадукаваных пляткарак, да гэтай вулiцы i да yсяго гэтага няyклюднага свету.

Струменi вады, што лiлiся з паветкi, зрабiлiся зусiм ценькiмi, разбэрсаныя хмары яшчэ кiнулi некалькi буйных кропляy, уваслед iм сыпанула цёплая iмжа, прыемна крануyшыся шыi, але неyзабаве i яна сунялася. І апошняя грымота пакацiлася за далягляд – усё адно як хтосьцi вялiзны i грозны пратупаy па небе. І да яе незласлiвага вуркатання далучыyся перарывiсты гуд машыны «хуткай дапамогi».

На двары з’явiлiся дзве маладухi y белых халатах. Яны yважлiва абмiналi лужыны, пра штосьцi гаманiлi, але, убачыyшы мокрую i завэдзганую хворую, што ляжала скраю агарода, збянтэжылiся. Але толькi на iмгненне, бо тут жа скочылi праз лехi, прыселi на кукiшкi. Маладая лекарка прыyзняла хворай павекi, намацала пульс, штосьцi – каротка i няyцямна – сказала медсястры. Тая адчынiла валiзу, дастала шпрыц, i Аyрора Леанiдаyна, якая надта ж баялася yколаy, адышла да веснiц. Паклаyшы рукi на брамку, зiрнула yздоyж вулiцы. Па вулцы, збоку крамы, шпаркай хадою iшлi трое мужчынаy. Яны круцiлi галовамi, заклапочана азiралiся, i Аyрора Леанiдаyна махнула iм рукой.

Праз вецце зламанай грушы было бачна, як маладухi паклалi хворую на пiyны намёт – галава пры гэтым уперлася y лiтару «О», а ногi спачылi на лiтары «В», – лекарка цiсканула гумовую грушу, моyчкi кiyнула сястры, i тая пабегла да машыны, скалануyшы паветра агiдным пахам лекаy. Сiвагаловы кiроyца выцягнуy з машыны насiлкi, гэтаксама моyчкi кiyнуy рабацягам, што падышлi да хаты, i неyзабаве, сапучы i дробна перабiраючы нагамi, мужчыны вынеслi Макеiху з двара.

– Што ж вы сваю халеру не замацавалi? – Аyрора Леанiдаyна паспрабавала надаць голасу суровыя ноткi.

– Н-не п-паспелi… в-вiхор наляцеy, – праз сiлу выдыхнуy адзiн з рабацяг, зачапiyшыся плечуком за пацямнелае ад дажджу шула веснiц.

«Хуткая» ад’ехала не адразу. Праз акно было бачна, як хворай ставяць кропельнiцу – нечая рука трымала бутэлечку. Нарэшце машына завялася, праехала колькi метраy, заднiя дзверы прачынiлiся, i медсястра, вытыркнуyшыся з проймы, радасна крыкнула:

– Ажыла! Просiць, каб вы хату замкнулi ды нейкай Людзе патэлефанавалi.

Аyрора Леанiдаyна доyга глядзела yслед легкавушцы, якая паволi калывалася па вулiцы: Прафiнтэрнаyскую yвесь час перакопвалi, i асфальт скрозь прасеy, – i калi тая, даехаyшы да крамы, павярнула направа, уголас прамармытала:

– А вось жа паехала на казённай машыне… І yжо iдучы дахаты, дадала:

– Карты не хлусяць.




Дваццаць крокаy дарогi





І


– Месца – дакладна тое? – гукнуy Мiкола, выцiраючы мокрую чупрыну калашыннем спартовых штаноy.

– Тое, – адгукнуyся дзед Трахiм, – якраз ля каменя. Тады ён, праyда, на паверхнi быy, а цяпер во… у зямлю yехаy, – дзед прысеy на камень, выцягнуy пачак «Беламору».

– Можа, далей адплывем? – падаy голас Гасюта, зiрнуy на дзеда, i той, чыркнуyшы запалкай, страсянуy галавой: – Самазвал на паyкола y ваду yехаy, як скiдваy. Так што – шукайце. Дзесьцi там i ляжыць.

Мiкола памыляy ссiнелымi ад холаду вуснамi, зморана yздыхнуy i, пастаяyшы, як той скакун на вышцы, на носе лодкi, сiгануy у ваду. Гэтым разам ён прабыy пад вадой як нiколi доyга: Гасюта нават сцягнуy з галавы кашулю, збiраючыся ратаваць сябра, ды тут Мiкола вылецеy, па самы пояс, з вады i радасна выдыхнуy:

– Ёсць!

Пару хвiлiнаy Мiкола аддзiмаyся, трымаючыся за вясло, потым насунуy на плячук зашмаргу, нырцануy пад лодку i з такой рашучасцю адштурхнуyся нагамi ад днiшча, што Гасюта, якi стаяy у поyны рост i разблытваy вяроyку, ледзь не кульнуyся за борт.

Першыя, а таму самыя вострыя сонечныя промнi працялi небасхiл, i рака з серабрыстай ператварылася y ружовую.

– Глеем зацягнула… ледзь адшукаy, – прамармытаy Мiкола, выбраyшыся на бераг: небараку даймалi дрыжыкi, ён увесь ссiнеy, зуб паганяy зуба, i Гасюта, перш чым пачапiць да трактара канец вяроyкi, палез у кабiнку i выцягнуy адтуль пачатую пляшку.

Мальцы глынулi на поyную губу, працягнулi пляшку дзеду Трахiму, але дзед пiць адмовiyся.

За пару хвiлiн Гасютаy «Беларус» залескатаy на высокiх абаротах, вяроyка напялася, струной заспявала y паветры. Дагэтуль дзед Трахiм паглядаy на свет з лёгкай усмешкай, а yгледзеyшы напятую вяроyку, ураз пасур’ёзнеy, прыхапiyся на ногi i застыy, з прыгаслай папяроскай у зубах.

Трактар натужлiва завуркатаy, зямля здрыганулася, i з вады yзнялося штосьцi зялёнае i круглявае. Напачатку цяжка было yгледзець у бясформеннай камлызе чалавечыя вiдарысы, i толькi калi камлыга прапаyзла па пяску, а затым успарола берагавы дзiрван, пакiнуyшы на iм пасму зялёнай тванi, сталi праглядацца няyклюдная галава i шырокая грудзiна.

– Някволы бюсцiк… – выдыхнуy Мiкола, з натхненнем выкручваючы свае шырозныя, у «сэканд-хэндзе» набытыя трусы. Сябрук у адказ задаволена крэкнуy, перакiнуy з рукi на руку пакарабачаную манцiроyку i мiжволi засяродзiyся, прыкiдваючы, вiдаць, колькi «зялёных» iм адваляць за бронзавага балвана.

Манцiроyка ляснула тупым канцом па балване, i гук ад удару атрымаyся глухiм i няyцямным.

– Цэмент, – прамовiy дзед Трахiм, а yнук, паспеyшы нацягнуць трусы толькi на левую кумпячыну, перахапiy манцiроyку i з амапаyскiм натхненнем стукнуy балвана па няyклюднай галаве.

– Цэмент, – уголас прашапталi хлопцы i разам паглядзелi на дзеда.

– Ну што, дзядуля… дзе твая бронза? – голас Мiколавы дрыжэy, як авечы хвост. – Папёрлiся… з цёмнага рана… поомнiк… бро-онзавы… – унук мацюкнуyся, падцягнуy трусы i рушыy да «Беларуса» – дапiваць рэшткi гарэлкi.

Добрых паyгадзiны хлопцы моyчкi ляжалi на траве, смалiлi цыгарэты, нарэшце Гасюта падняyся на ногi i, кiyнуyшы y бок камлыгi, запытаy:

– Дык што, адвязваем?

– Ды не-е… – прыспана прамовiy Мiкола, – цягнi да дзедавай хаты. Будзе ведаць, як народу мазгi дурыць.

– Ты што, ашалеy? Навошта мне гэтая халера! – крыкнуy дзед Трахiм, але Гасюта тым часам ужо залез у кабiнку, паддаy газу, i цэментавая гаргара, пакiдаючы пасля сябе глыбокую баразну, папаyзла па беразе.

Унук Мiкола yжо трэцi тыдзень гасцяваy у дзедавай хаце. Адранку глушыy рыбу на рачных затоках, удзень непрабудна спаy, а yвечары хадзiy у мясцовы клуб альбо пiy гарэлку на пару з дзедавым суседам – трыццацiгадовым механiзатарам Гасютам. Вось i пазаyчора, узяyшы пляшку, унук выправiyся да суседа, але неyзабаве вярнуyся, цягнучы на плячы двухвядзёрны, ззелянелы ад часу самавар.

– У Гасюты… на гарышчы знайшлi, – патлумачыy унук, а калi дзед з усмешкай спытаy, навошта ён прыпёр гэтае ламачча, безнадзейна махнуy рукой i падаyся з хаты.

Наступным ранкам Мiкола спаy даyжэй звычайнага, а прачнуyшыся, працягнуy няскончаную размову.

– Гэта, дзеду, не ламачча, а каляровы метал. Мне за яго тры тваiх пенсii дадуць, – унук пацягнуyся, вохнуy i пачухаy абедзвюма рукамi свае пакусаныя камарамi i пабiтыя аб рачныя карчажыны ногi.

Словы такiя пакрыyдзiлi дзеда.

– Мне маёй пенсii хапае. Сорак гадоy адрабiy на чыгунцы. І табе даю… на пляшку, – буркнуy стары, пайшоy да дзвярэй i yжо з парогу дадаy: – Тут, непадалёку, гэтага металу цэлая тона ляжыць.

Сказаy гэта дзед не падумаyшы, а калi падумаy, унук ужо стаяy на ганку i чухаy голае чэрава.

– Ты што, сапраyды ведаеш, дзе медзь прыхавана? Стары дастаy беламорыну, скамечыy набойнiцу y гармонiк, потым выцягнуy запалкi, i yнук, перахапiyшы пушку, паднёс запаленую сярнiчку да дзедавага носа.

– У рацэ ляжыць, – выдыхнуy, разам з папяросным дымам, дзед Трахiм, прысеy на край ганка i пасля глыбокай зацяжкi, ад якой нават пацямнела yваччу, распавёy унуку гiсторыю саракагадовай даyнiны.

…Аднойчы, золкай восеньскай ноччу, Трахiм пайшоy на раку ставiць донкi, i нечакана з прырэчных кустоy выйшаy мiлiцыянт у плашч-накiдцы. Зыркнуyшы з-пад насунутага на вочы капюшона, мiлiцыянт загадаy тэрмiнова пакiнуць бераг, бо тут мусяць адбыцца вайсковыя вучэннi.

«Цi не пантонны мост наводзяць?» – падумаy Трахiм, адышоy метраy на дзвесце i залёг за кустом – вырашыy паглядзець, як там усё будзе. Ляжаy доyга, здранцвеy увесь, хацеy быy ужо дахаты падацца, ды тут на бераг – з натужлiвым выццём – выехаy самазвал i, даyшы задам, заехаy у ваду. Месца, куды заехаy самазвал, было адметным: там, непадалёку ад берага, круцiy хлапякi белай пены глыбокi вiр – у вiры, адразу па вайне, знайшлi тапельца, а таму тутэйшыя рыбакi нiколi не закiдвалi туды вуды.

У цемры пачулiся галасы, мiльганулi жарынкi цыгарак, самазвал загуy, цяпер ужо са страшнай натугай, i y вiр, узняyшы нябачныя пырскi, бухнулася штосьцi цёмнае i важкае.

Ранiцою, як толькi развiднела, Трахiм пабег на раку i сустрэy па дарозе Сяргейчыка – аднаногага iнвалiда, якi таксама быy заyзятым рыбаком i хата якога стаяла на другiм баку вулiцы.

– Чуy? – вымавiy Сяргейчык, калi яны парукалiся. Трахiм таргануy галавой, i сусед, секануyшы паветра бамбукавым вудзiльнам, прамармытаy:

– Сталiна скiнулi.

– Як скiнулi? Куды? – гукнуy быy Трахiм, прыцiшыy крок, а пачуyшы пра бюст, што стаяy у парку, шпарка пайшоy, прыладжваючы крок да мернага рыпення Сяргейчыкавага пратэза…




Конец ознакомительного фрагмента.


Текст предоставлен ООО «ЛитРес».

Прочитайте эту книгу целиком, купив полную легальную версию (https://www.litres.ru/v-nces-mudro-8596055/zaboyca-anela-zbornik/?lfrom=30440123) на ЛитРес.

Безопасно оплатить книгу можно банковской картой Visa, MasterCard, Maestro, со счета мобильного телефона, с платежного терминала, в салоне МТС или Связной, через PayPal, WebMoney, Яндекс.Деньги, QIWI Кошелек, бонусными картами или другим удобным Вам способом.


